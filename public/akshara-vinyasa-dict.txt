අංකනය
[නා.] ඉලක්කම්වලින් සංඛ්‍යාව දැක්වීම (සං. අඞ්කන)

අංකිත
[වි.] ලකුණු කළ; සටහන් කළ/ඉලක්කම් යෙදූ; අංකයෙන් දැක්වූ (පා. සං. අඞ්කිත)

අංකුරය
[නා.] ශාකයක නොවැඩුණු අවස්ථාව; ළපටි පැළය (පා. සං. අඞ්කුර)

අංකුලාව
[නා.] තෙල් බෙහෙත් ආදිය දැමීමට අඟින් කළ භාජන විශේෂයක්

අංකුශය, අංකුසය
[නා.] අලි ඇතුන් හසුරුවන තියුණු උලක් සහිත කොක්ක; හෙණ්ඩුව (සං. අඞ්කුශ පා. අඞ්කුස)

අංකෙළිය
[නා.] පත්තිනි දේවියගේ නමින් පවත්වන ජන ක්‍රීඩා විශේෂය

අංගචලනය
[නා.] අත් පා සැලීම; ශරීරාවයව සෙලවීම

අංගච්ඡේදනය
[නා.] අත්, පා, කන්, නාසාදිය කැපීම (සං. අඞ්ගච්ඡෙදන)

අංගණය
[නා.] මිදුල; මළුව (පා. සං. අඞ්ගණ)

අංගදාභරණය
[නා.] අතෙහි උපරි භාගයෙහි හෙවත් බාහුවෙහි පලඳින වළල්ල; අඟුපලඳනාව (සං. අඞ්ගද+ආභරණ)

අංගනාව
[නා.] කාන්තාව (පා. සං. අඞ්ගනා)

අංගපුලාව
[නා.] යහපත් පැවැත්ම; මනා ව පිහිටි අවයව ඇති බව

අංගප්‍රත්‍යංග
[නා.] ලොකු, කුඩා අවයව, (සං. අඞ්ග+ප්‍රත්‍යඞ්ග)

අංගරාගය
[නා.] ඇඟ පැහැපත් කරන සුවඳවත් ආලේපය; සඳුන් කොකුම් ආදි ඇඟ ගල්වන සුවඳ කල්කය (පා. සං. අඞ්ගරාග)

අංගලක්‍ෂණ
[නා.බහු.] සිරුරෙහි ලකුණු දේහලක්‍ෂණ (සං. අඞ්ගලක්‍ෂණ)

අංගවිකල
[වි.] ශරීර අවයව නිසි පරිදි නොපිහිටි; අංගවිකෘති

අංගවිකෘති
[වි.] අත් පා ආදි අවයව විකල වූ, අංගවිකල

අංගසාම්‍යය
[නා.] අංග සමබව; සියලු අතින් සමාන වීම

අංගාණිය
[නා.] කඩවීදිය; වෙළඳ පොළ (දෙ. அங்காடி)

අංගාරකරණය
[නා.] ද්‍රව්‍යයක් අඟුරු කාබන් හෝ කෝක් බවට පත් කිරීම/පිටපත් කිරීම සඳහා කඩදාසියක කාබන් ආලේප කිරීම

අංගාරක්ෂකයා
[නා.] පෞද්ගලික ආරක්ෂාව සලසන්නා

අංගාරිකාම්ලය
[නා.] මිනිරන් ආදි පතල්වල හමුවන විෂ වායුව; කාබන්ඩයොක්සයිඩ්

අංගීකරණය
[නා.] එකඟ වීම; කැමති වීම; අනුමත කිරීම/නෘත්‍යයේ දී බැලීමෙන් හෝ අඟපසඟ සෙලවීමෙන් හෝ හෘද්ගත භාව දැක්වීම (සං. අඞ්ගීකරණ)

අංගීරස
[වි.] ශරීරයෙන් රශ්මිය විහිදෙන [නා.ප්‍ර.] බුදුරදුන්ට ව්‍යවහාර වන නාමයක් (පා. අඞ්ගීරස)

අංගුලිකා
[නා.ප්‍ර.] ඇඟිල්ල; කුඩා ඇඟිල්ල; සුළැඟිල්ල (පා. සං. අඞ්ගුලිකා)

අංගුලිමාල
[නා.ප්‍ර.] බුදුන් කල සැහැසි ව සිට පසු ව පැවිදි ව රහත් වූ තෙරුන් වහන්සේ කෙනෙකුන්ගේ නාමය (පා. අඞ්ගුලිමාල)

අංගොපාංග
[නා.ප්‍ර.] ප්‍රධාන හා අප්‍රධාන අංග හෙවත් අවයව

අංගුෂ්ඨ
[නා.ප්‍ර.] මහපට ඇඟිල්ල (සං. අඞ්ගුෂ්ඨ)

අංජන
[නා.ප්‍ර.] ඇසෙහි ගල්වන රසායනය (පා. සං. අඤ්ජන)

අංජනම් එළිය
[නා.] පේන බැලීමේ ක්‍රමයක්; ජීවම් කළ අඳුන මතට වැටෙන පහන් සිළුවේ පිළිබිඹුව බලා පේන කීම

අංජලි, අඤ්ජලි
[නා.ප්‍ර.] ඇඟිලි එකතු වන සේ අභිවාදනය පිණිස නැඟූ දෑත (පා. සං. අඤ්ජලි)

අංජලිකරණය
[නා.] ඇඳිලි බැඳීම; දොහොත් මුදුන් දී නමස්කාර කිරීම (පා. සං. අඤ්ජලිකරණ)

අංජන වර්ණය
[නා.] අඳුන් පැහැය; කාළ වර්ණය

අංශකය
[නා.] භාගය; කොටස; වෘත්තයකින් 1/360 කොටස/කෝණ මැනීමේ ඒකකය (සං. අඞ්ශක)

අංශභාගය
[නා.] අංශයක් පණ නැති වීමේ රෝගය

අංශය
[නා.] භාගය; පංගුව/දිශාව (සං. අංශ)

අංශුමාත්‍රය
[නා.] ඉතා ස්වල්පය (සං. අංශුමාත්‍ර)

අංශුව
[නා.] ඉතා කුඩා කොටස; ස්වල්පය/රශ්මිය (සං. අංශු)

අංසකඩය
[නා.] භික්ෂූන් විසින් චීවරයට යටින් උඩුකය වැසෙන පරිදි අඳිනු ලබන ඇඳුම් විශේෂය

අංසඵලකය
[නා.] උරපත්ත; උරපතු ඇටය (පා. සං. අංසඵලක)

අංසබාගය
[නා.] අංශභාගය

අංසය
[නා.] උරහිස; දසරුව (පා. අංස සං. අංශ, අංස)

අකට විකට
[නා.ප්‍ර.] විහිළු තහළු; උසුළු විසුළු

අකණ
[නා.ප්‍ර.] 1. නුසුදුසු කාලය; පින් නොකළ හැකි කාලය (පා. අක්ඛණ සං. අක්‍ෂණ) 2. අකුණු පහර; විදුලිය (පා. අක්ඛණ)

අකනිටා
[නා.ප්‍ර.] බඹලොවක නාමය (පා. අකනිට්ඨ)

අකර්මණ්‍ය
[වි.] ක්‍රියාකාරී නොවන (සං. අකර්මණ්‍ය)

අකලංක
[වි.] නිර්මල; නිකැලැල් (පා. සං. අකලඞ්ක)

අකාරාදි පිළිවෙල
[නා.] හෝඩියේ අක්ෂර යොදා ඇති අනුක්‍රමය

අකාරුණික
[වි.] දයා විරහිත (පා. සං. අ + කාරුණික)

අකාර්යක්ෂම
[වි.] කාර්යයෙහි දක්ෂ නොවන (සං. අ + කාර්යක්ෂම)

අකාල මරණය
[නා.] බාල වියේ දී හෝ තරුණ වියේ දී හෝ මරණයට පත්වීම (පා. අකාලමරණ)

අකාල සන්ධ්‍යාව
[නා.] නියම කාලයට ප්‍රථම පැමිණෙන මහලු බව

අකාලික
[වි.] නියම කාලයෙන් බැහැර වූ; එක් කාලයකට සීමා නොවූ (පා. සං. අකාලික)

අකුටිල
[වි.] නොනැමුණු; ඍජු (පා. සං. අකුටිල)

අකුණ
[නා.] විදුලිය; හෙණය; අශනිය (පා. අක්ඛණ)

අකුධාතුව
[නා.] බුදුරදුන්ගේ උරයෙහි ඉදිරි පසින් හරස් අතට වූ ඇටය

අකුල
[නා.] බාධාව; අවුල/රිකිලි සහිත පඳුර; වන ලැහැබ (පා. සං. සංකුල)

අකුල් හෙළනවා
[ක්‍රි.] අවහිර කරනවා; බාධා කරනවා

අකුශල, අකුසල
[නා.] කුසල් නොවූව (සං. අකුශල පා. අකුසල)

අකුළනවා
[ක්‍රි.] කැටි කරනවා; ඔතනවා (සං. සඞ්කුටති)

අකෘතඥ
[වි.] කළගුණ නොදත් (සං. අකෘතඥ)

අක්කණ්ඩි
[නා.ප්‍ර.] වැඩිමහල් සහෝදරිය

අක්ඛධූර්ත
[වි.] දූ කෙළියෙහි ලොල් (පා. අක්ඛධුත්ත සං. අක්‍ෂධූර්ත)

අක්තපත්‍රය
[නා.] නිලයකට හෝ පදවියකට හෝ පත් කිරීමේදී පිරිනැමෙන බලපත්‍රය (පුර්. actapacto)

අක්බඹරු, අක්බඹුරු
[වි.] බොකුටු වූ අග්‍ර ඇති; අගින් කැරලි ගැසුණු

අක්යාළ
[නා.] අස්වැන්නෙන් පළමුව බුදුන්ට හෝ දෙවියන්ට පුදන කොටස

අක්ෂණය
[නා.] කුසල් කිරීමට නුසුදුසු හෝ කුසල් කළ නොහැකි කාලය/විදුලිය; අකුණ (සං. අක්‍ෂණ පා. අක්ඛණ)

අක්ෂදණ්ඩ
[නා.] වාහනයක රෝද සවි වී තිබෙන හරස් දණ්ඩ; අලවංගුව

අක්ෂධූර්ත
[වි.] අක්ඛධූර්ත

අක්ෂම
[වි.] නොහැකි (සං. අක්‍ෂම)

අක්ෂමාලාව
[නා.] නවගුණ වැල; ජපමාලාව (සං. අක්‍ෂ+මාලා)

අක්ෂය
[නා.] රථයක අලවංගුව/අක්ෂාංශය/දාදුකැටය (සං. අක්‍ෂ)

අක්ෂර
[නා.ප්‍ර.] අකුරු (සං. අක්‍ෂර)

අක්ෂර වින්‍යාසය
[නා.] අකුරු යෙදීමේ පිළිවෙළ; අකුරු ව්‍යවහාරය (සං. අක්‍ෂරවින්‍යාස)

අක්ෂරාභ්‍යාසය
[නා.] අකුරු ඉගෙනීම; ලිවීමට කියවීමට පුරුදු වීම

අක්ෂරෝච්චාරණය
[නා.] අකුරු නිවැරදිව ශබ්ද කිරීම

අක්ෂරෝත්පත්තිය
[නා.] අකුරු ඉපදීම

අක්ෂරෝද්ග්‍රහණය
[නා.] අකුරු ඉගෙනීම

අක්ෂාංශ
[නා.ප්‍ර.] සමකයෙහි දෙපස පෘථිවි පෘෂ්ඨයේ උතුරෙහි හෝ දකුණෙහි හෝ පිහිටි යම් තැනකට පෘථිවි කේන්ද්‍රයේ සිට මනින කෝණික දුර (සං. අක්‍ෂාංශ)

අක්ෂි
[නා.ප්‍ර.] ඇස (සං. අක්‍ෂි)

අක්ෂි ගූථය
[නා.] ඇසෙන් වැගිරෙන මල; කබ

අක්ෂි ගෝලය
[නා.] ඇස් ගුළිය

අක්ෂි පටලය
[නා.] ඇසෙහි ඇති සියුම් සිවියක්/ඇසෙහි හටගන්නා රෝගයක්

අක්ෂි පථය
[නා.] ඇසට හසු වන මානය; දෘෂ්ටි පථය

අක්ෂුධාව
[නා.] ආහාර සඳහා රුචිය නැතිකම (සං.අ+ක්‍ෂුධා)

අක්ෂෝභ
[නා.ප්‍ර.] ඇතුන් බඳින ටැඹ; ඇත් කණුව. – [වි.] නොකැලඹුණු; අකම්පිත (සං. අක්‍ෂොභ)

අක්ෂෞහිණිය
[නා.] අංග සම්පූර්ණ යුද්ධ සේනාව (සං. අක්‍ෂෞහිණි)

අඛණ්ඩ
[වි.] නොකැඩුණු; නොබිඳුණු (පා. සං. අඛණ්ඩ)

අඛිල
[වි.] සමස්ත; මුළු (පා. සං. අඛිල)

අගද
[වි.] 1. ලෙඩ නැති (පා. සං. අගද) 2. ඉතා ගැඹුරු (සං. අගාධ)

අගදාපණය
[නා.] බෙහෙත් වෙළෙඳ සැල

අගමැතිනිය
[නා.] අමාත්‍ය මණ්ඩලයේ ප්‍රධාන අමාත්‍යවරිය; අගමැති යන්නෙහි ස්ත්‍රීලිංග පදය

අගමුල
[නා.] අග හා මුල; දෙකෙළවර

අගළ, අගල
[නා.ප්‍ර.] දිය බැස යෑමට සෑදූ ඇළ (සං. අඛර)

අගාධ, ආගාධ
[වි.] ඉතා ගැඹුරු; පතුල නොපෙනෙන සේ ගැඹුරු (සං. අගාධ, ආගාධ)

අගුණ
[වි.] ගුණ නැති; හොඳ නැති (පා. සං. අගුණ)

අගුළ, අගුල
[නා.] දොර වසා තද කිරීමට සවි කළ ලී හෝ ලෝහ හෝ උපකරණය (පා. අග්ගළ සං. අර්ගල)

අගුළු කණුව
[නා.] අගුළ දැරීමට යොදන කණුව

අග්ගළාව, අග්ගලාව
[නා.] කැවිලි විශේෂයක්

අග්ඝිකාව
[නා.] තොරණ; ඇගෑය (පා. අග්ඝිකා)

අග්නිය
[නා.] ගින්න/කුසගින්න (සං. අග්නි)

අග්න්‍යාශය
[නා.] ශරීර ඉන්‍ද්‍රියක නාමය; ඇලදිව (සං. අග්න්‍යාශ)

අග්‍රගණ්‍ය
[වි.] මූලික ලෙස සැලකිය යුතු; ඉතා උසස් (සං. අග්‍රගණ්‍ය)

අග්‍රප්‍රාප්ත
[වි.] ශ්‍රේෂ්ඨත්වයට පැමිණි; කෙළවරට පැමිණි (පා. අග්ගප්පත්ත)

අග්‍රඵලය
[නා.] මුලින් හටගත් ගෙඩිය/ශ්‍රේෂ්ඨ ප්‍රතිලාභය (පා. අග්ගඵල)

අග්‍රවිනිශ්චයකාරයා
[නා.] අධිකරණයෙහි නායක විනිසුරුවරයා

අග්‍රශ්‍රාවකයා
[නා.] ප්‍රධාන ශ්‍රාවකයා; අගසවු (පා. අග්ගසාවක)

අග්‍රස්ථ
[වි.] අගින් පිහිටි; මුදුනෙහි ඇත්තා වූ

අග්‍රාණ්ඩුකාරයා
[නා.] ඩොමීනියන් රාජ්‍යයක ප්‍රධානයා

අග්‍රාමාත්‍යයා
[නා.] අමාත්‍ය මණ්ඩලයේ ප්‍රධානයා

අග්‍රේසර
[වි.] පුරෝගාමී; මූලික (සං. අග්‍රෙසර)

අග්‍රෝපස්ථායකයා
[නා.] ප්‍රධාන උවටැන්කරුවා

අඝ
[නා.ප්‍ර.] දුක; ගැහැට; ව්‍යසනය/පාපය; අකුසලය (පා. සං. අඝ)

අඝෝෂය
[නා.] ස්වර තන්තු කම්පනය නොවී උපදින අකුර; අඝෝෂ අක්ෂරය (සං. අඝොෂ)

අඟ
[නා.] 1. ඇඟ; ශරීරය (ප්‍රා. අංග පා. සං. අඞ්ග) 2. ගව, මුව ආදි සතුන්ගේ හිසෙහි ඇති එනම් අවයවය; අංතට්ටුව (පා. සඞ්ග සං. ශෘඞ්ග) 3. අඟුපලඳනාව; කේයූරය

අඟණ
[නා.ප්‍ර.] මිදුල; මළුව (පා. සං. අඞ්ගණ)

අඟණ
[නා.] ස්ත්‍රිය; කත (පා. සං. අඞ්ගනා)

අඟපසඟ
[නා.බහු.] ලොකු, කුඩා අවයව; අංගප්‍රත්‍යංග

අඟර දඟර
[නා.ප්‍ර.] අනුරාග ලීලා විලාසය

අඟල
[නා.] මිනුම් ප්‍රමාණයක්; අඩියෙන් දොළහෙන් කොටස (පා. සං. අඞ්ගුල)

අඟවනවා
[ක්‍රි.] යමක් ඉඟි කිරීමෙන් වටහා ගැනීමට සලස්වනවා

අඟුටුමිට්ටා
[නා.] සිරුර ඉතා කුඩා පුද්ගලයා (පා. අංගුට්ඨ සං. අංගුෂ්ඨ)

අඟුරු
[නා.ප්‍ර.] ගින්දර බවට පත් ව තිබී නිවුණු දර හෝ ලී කැබැල්ල/ගිනි අඟර (පා. සං. අඞ්ගාර)

අඟුරු කබල
[නා.] ගිනි අඟුරු දමා ගැනීමට භාවිත කරන බඳුන

අඟුරු මැලය, අඟුරු මැළය
[නා.] දැල්වෙන අඟුරු ගොඩ

අඟුළ
[නා.] ගංගා, වැව් ආදියේ යාත්‍රා කරන ඔරු විශේෂයක් (පා. සං. සංඝාට)

අඟුළුවා
[නා.] කරදිය මිරිදිය දෙකෙහි ම වසන මත්ස්‍යයෙක්

අචල
[වි.] නොසැලෙන; ස්ථිර (පා. සං. අචල)

අචලතාප
[වි.] පරිසරයේ උෂ්ණත්වය වෙනස්වීම අනුව දේහ උෂ්ණත්වය වෙනස් නොවන

අචින්ත්‍ය
[වි.] නොසිතිය යුතු; සිතාගත නොහැකි (සං. අචින්ත්‍ය)

අචේතනික
[වි.] සිතිවිලි නැති; අප්‍රාණික (පා. සං. අචෙතනික)

අචේලක
[වි.] නිරුවත්; නග්න (පා. අචෙලක)

අච්චාරු
[නා.ප්‍ර.] විනාකිරි මිශ්‍ර කොට සාදන කෑම විශේෂයක් (පුර්. achar)

අච්චුව
[නා.] පිළිම, රූප, භාණ්ඩ ආදිය තනා ගැනීම සඳහා සකස් කර ගත් ආකෘතිය; රාමුව (දෙ. அச்சு)

අජටාකාශය
[නා.] හිස් ආකාශය (සං. අජටාකාශ)

අජානීය, අජානේය
[වි.] උසස් වර්ගයේ උපන් (පා. ආජානීය සං. අජානෙය)

අජීර්ණය
[නා.] කෑම නොදිරවීම (සං. අජීර්ණ)

අඥාත
[වි.] නොදන්නා; අවබෝධ නොකළ (සං. අඥාත)

අඥාන
[වි.] නුවණ නැති (සං. අඥාන)

අටගණය
[නා.] ඡන්දශ්ශාස්ත්‍රයේ ම, න, බ, ය, ජ, ර, ස, ත යන ගණ අට

අටඟමඟ
[නා.] ආර්ය අෂ්ටාංගික මාර්ගය (පා. අට්ඨංගිකමග්ග)

අටමඟල
[නා.] මංගල සම්මත වස්තු අට (සං. අෂ්ටමඞ්ගල)

අටමස්ථානය
[නා.] අනුරාධපුරයේ පිහිටි පූජනීය ස්ථාන අට

අටල්ල
[නා.] මුරගෙය; අට්ටාලය (පා. සං. අට්ටාල)

අටසාළිස්, අටසාලිස්
[නා.ප්‍ර.] හතලිස් අට (පා. අට්ඨචත්තාළීස, අට්ඨචත්තාලීස)

අටසැටලෙණ
[නා.] මිහින්තලා පව්වේ ඇති 68 ක් වූ ලෙන්

අටළොස
[නා.] දහඅට (පා. අට්ඨාරස සං. අෂ්ටාදශ)

අටානූරෝග
[නා.ප්‍ර.] අනූ අටක් වූ රෝග

අටෝරාසිය
[නා.] අටකින් වැඩි සියය; එකසිය අට (පා. අට්ඨුත්තරසත සං. අෂ්ටොත්තරශත)

අට්ටාලය
[නා.] අටල්ල (පා. සං. අට්ටාල)

අට්ඨකථාව
[නා.] අටුවාව (පා. අට්ඨකථා)

අට්ඨාරස
[නා.ප්‍ර.] අටළොස; දහඅට (පා. අට්ඨාරස)

අට්ඨි කල්‍යාණය
[නා.] ස්ත්‍රීන්ගේ ප්‍රභාසම්පන්න වූ දන්ත පන්තිය (පා. අට්ඨිකල්‍යාණ)

අඩංගු
[වි.] ඇතළත්; අන්තර්ගත (දෙ. அடங்கு)

අඩකුඹ කරනවා, අඩකුඹු කරනවා
[ක්‍රි.] ශෝකය ප්‍රකාශ කිරීම පිණිස ජාතික කොඩිය කුඹගසේ මැද හරියට පහත් කර තබනවා.

අඩකුලුඳුල, අඩකුලුඳුල්ල
[නා.] පුරාණයේ වියළි ද්‍රව්‍ය හෝ ද්‍රව හෝ මැනීමට යොදාගත් මිම්මක්

අඩකෙළ
[නා.] කෝටි භාගය; පනස්ලක්ෂය (පා. අඩ්ඪකොටි)

අඩදඹු
[වි.] බාගෙට පිලිස්සුණු

අඩදැණි
[වි.] අඩක් දණ ගැසූ; එක් දණක් බිම එබූ (පා. අඩ්ඪජානුක සං. අර්ධජානුක)

අඩපණ
[වි.] දුර්වල; ශක්ති හීන

අඩමාන
[වි.] අනුමාන; සැක සහිත (දෙ. அடைமானம் මල. අඩමානම්)

අඩයාළම
[නා.] සිරුරේ තබන සලකුණ; හංවඩුව (මල. අඩයාළම් දෙ. அடையாளம்) - ලාංඡනය; චිහ්නය

අඩසඳ කපාටය
[නා.] ධමනි කේතුකය තුළ අඩ සඳක ආකාරයෙන් පිහිටා ඇති කපාටය

අඩළය, අඩළෙ
[නා.] භාගය; බෑය

අඩාළ
[වි.] අවසාන නොවූ; අසම්පූර්ණ

අඩිතාලම
[නා.] අත්තිවාරම; මුල් පියවර (දෙ. அடித்தலம்)

අඩුලුහුඬු
[වි.] මදිපාඩු; අසම්පූර්ණ

අණ
[නා.ප්‍ර.] 1. මුහුද; සාගරය (සං. අර්ණව පා.ප්‍ර. අණ්ණව) 2. ආඥාව; නියෝගය (සං. ආඥා, ප්‍රා. පා. ආණා)

අණකරය
[නා.] මුදල් ගෙවන ලෙස බැංකුවකින් බැංකුවකට කරන නියෝගය; බැංකු අණකරය

අණගුණ
[නා.බහු.] අනුහස්; හාස්කම්/යහපත් ගතිගුණ

අණපණත්, අණපනත්
[නා.බහු.] නියෝග හා පැනවීම් (සං. ආඥා + ප්‍රඥප්ති)

අණ බෙරය
[නා.] නියෝගයක් හෝ නිවේදනයක් හෝ ප්‍රසිද්ධ කිරීමට හසුරුවන බෙරය (සං. ආඥා + භෙරි)

අණසක
[නා.] ආඥාචක්‍රය; රාජබලය (සං. ආඥාචක්‍ර)

අණාඥාව
[නා.] නියෝගය; විධානය

අණු
[වි.] ඉතා කුඩා; සියුම්.- [නා.ප්‍ර.] වස්තුවක ඉතා කුඩා කොටස; කුඩා අංශුව (පා. සං. අණු)

අණුක
[වි.] ඉතා කුඩා වූ; ක්ෂුද්‍ර (පා. සං. අණුක)

අණු ජීවියා
[නා.] අණුදක්නයෙන් දැකිය යුතු බැක්ටීරියා වැනි ක්ෂුද්‍රප්‍රාණියා

අණුදක්නය
[නා.] කුඩා දේ ලොකු කර පෙන්වන කණ්ණාඩිය; අන්වීක්ෂය

අණුමාත්‍රය
[නා.] ඉතා සුළු කොටස (සං. අණුමාත්‍ර)

අණුවාදය
[නා.] විශ්වය සෑදී තිබෙන්නේ පරමාණුවලින් යැයි සිතන දර්ශනය; පරමාණුවාදය

අණ්ඩකෝශය, අණ්ඩකෝෂය
[නා.] වෘෂණය; වෘෂණකෝෂය (සං. අණ්ඩකොශ, අණ්ඩකොෂ)

අණ්ඩජ
[වි.] පක්ෂි උරග මත්ස්‍යාදි බිජුවෙන් උපන් සත්ත්ව ගණය පිළිබඳ වූ (පා. සං. අණ්ඩජ)

අණ්ඩය
[නා.] 1. පක්ෂි උරග සතුන් දමන බිත්තරය (පා. සං. අණ්ඩ) 2. ඇඳුමක හෝ රෙද්දක හෝ අබලන් තැන් සඳහා යොදන රෙදි කැබැල්ල හෝ එසේ මැසූ තැන

අණ්ඩර දෙමළ
[නා.] ආන්ධ්‍ර දේශයේ භාෂාව; තෙලිඟු බස

අන්වීක්ෂය
[නා.] කුඩා දේ ලොකු කර බලන උපකරණය; අණුදක්නය (සං. අණු + ඊක්‍ෂ)

අඬදබර
[නා.ප්‍ර.] ශබ්ද නඟමින් කරන කෝලාහලය

අඬුව
[නා.] යමක් තදින් අල්ලා ගැනීමට පාවිච්චි කරන උපකරණය/ආත්‍රපෝඩාවන්ගේ පාදය/භාජන අල්ලා ගැනීම සඳහා සවි කර ඇති කොක්ක (පා. සණ්ඩාස)

අතකොළුව
[නා.] වඩුකර්මාන්තයේ දී භාවිත වන දැව උපකරණයක්; ලීයෙන් තැනූ මුගුර

අතළය, අතළෙ
[නා.] කුඩා කළය; පැරණි කාලයේ භාවිත වූ භාජනයක නාමය (දෙ. அதளை)

අතළොස්ස
[නා.] බොකු ගැසූ අත්ල/ස්වල්ප ප්‍රමාණය; සීමිත ප්‍රමාණය

අතැඹුල
[නා.] අත්ල මත වූ නෙල්ලි ගෙඩිය (සං. හස්තාමලක)

අතිකාලය
[නා.] නියමිත වේලාවට අමතර ව වැඩ කිරීම සඳහා ගත කරන කාලය

අතික්‍රමණය
[නා.] ඉක්මවීම; පසු කර යෑම (සං. අතික්‍රමණ)

අතික්‍රාන්ත
[වි.] ඉක්ම වූ; ඉකුත් වූ (සං. අතික්‍රාන්ත)

අතිරික්තය
[නා.] වැඩිමනත් කොටස (සං. අතිරික්ත)

අතිශය
[නා.ප්‍ර.] අධිකතාව/ශ්‍රේෂ්ඨතාව (සං. අතිශය)

අතිශයෝක්තිය
[නා.] අධික වර්ණනාව; පමණ ඉක්මවා කීම (සං. අතිශයොක්ති)

අතුණුබහන
[නා.] මහ බඩවැල

අතුපැල
[නා.] තල්, පොල් ආදී අතුවලින් සෑදූ කුඩා කුටිය

අතුරණය
[නා.] ඇතිරිල්ල (පා. අත්‍ථරණ සං. ආස්තරණ)

අතුරනවා
[ක්‍රි.] එළනවා; දිග හරිනවා (පා. අත්‍ථරති සං. ආස්තරති)

අතුල
[වි.] අසමාන (පා. සං. අතුල) [නා.] අල්ල; අත්ල (පා. හත්‍ථතල සං. හස්තතල)

අතුල්‍ය
[වි.] අසමාන (පා. සං. අතුල්‍ය)

අතුල්ලනවා
[ක්‍රි.] තවරනවා; උළනවා

අතුළ
[වි.] අතුරන ලද; එළන ලද; විසුරුවන ලද (පා. අත්‍ථට සං. ආස්තෘත)

අත්තනෝමතික
[වි.] තමාගේ තනි මතයට අනුව ක්‍රියා කරන

අත්තාණි කණුව
[නා.] රාජ සභාවෙන් නිකුත් කළ නියෝගයක් ප්‍රකාශයට පමුණුවන ගල් ටැඹ

අත්තුක්කංසනය
[නා.] තමා උසස් කොට සිතීම හෝ කීම (පා. අත්තුක්කංසන)

අත්‍ථාරය
[නා.] කඨින චීවරය ඇතිරීම (පා. අත්‍ථාර)

අත්දණ්ඩ
[නා.] අතෙහි මැණික්කටුවත් වැළමිටත් අතර කොටස හෝ වැළමිටත් උරහිසත් අතර කොටස/තරාදියෙහි දණ්ඩ

අත්පඬුර
[නා.] අත්තිකාරම/යමකු දැකීමට යන විට ගෙන යන තෑග්ග

අත්පොළසන්
[නා.ප්‍ර.] අත්පිඩි ගසන හඬ

අත්බන්ධන
[නා.ප්‍ර.] සරණ බන්ධනය (සං. හස්තබන්‍ධන)

අත්‍යන්ත
[වි.] කෙළවරක් නැති; අප්‍රමාණ/සම්පූර්ණ (සං. අත්‍යන්ත පා. අච්චන්ත)

අත්‍යර්ථ
[වි.] ඉතා වැඩි; අතිශය (සං. අත්‍යර්ථ)

අත්‍යලංකාර
[වි.] ඉතා අලංකාර (පා. සං. අති + අලඞ්කාර)

අත්‍යවශ්‍ය
[වි.] අතිශයින් අවශ්‍ය (සං. අති + අවශ්‍ය)

අත්‍යුත්කර්ෂය
[නා.] ඉතා අධික බව (සං. අති + උත්කර්ෂ)

අත්‍යුත්කෘෂ්ට
[වි.] ඉතා උසස්; ශ්‍රේෂ්ඨ (සං. අති + උත්කෘෂ්ට)

අත්‍යුත්තම
[වි.] ඉතා උතුම් (පා. සං. අති + උත්තම)

අත්‍යුදාර
[වි.] ඉතා උසස් (සං. අත්‍යුදාර)

අත්වැල
[නා.] කිහිප දෙනකු අතිනත් අල්ලා ගැනීමෙන් සෑදෙන වැල/ආධාරකයක් වශයෙන් ඇති වැල හෝ දණ්ඩ/උපකාරය

අත්සන, අස්සන
[නා.] කෙනකු තම නම වෙනුවට යොදන ලකුණ

අත්සුනු
[නා.ප්‍ර.] බදින ලද ධාන්‍ය කුඩු; එයින් සකස් කරගත් ආහාරය (සං. සක්තු + චූර්ණ පා. සත්තුචුණ්ණ)

අත්හළ
[ක්‍රි.වි.] බැහැර කළ; ඉවත ලූ

අථර්ව වේදය
[නා.] චතුර්වේදයන්ගෙන් එකක් (සං. අථර්වවෙද)

අදාළ
[වි.] සුදුසු; උචිත/ගැළපෙන; සම්බන්ධකමක් ඇති/උපයෝග

අදිකාරම
[නා.] මහ නිලමේ (දෙ. அதிகாரம்)

අදිටන
[නා.] අධිෂ්ඨානය (පා. අධිට්ඨාන සං. අධිෂ්ඨාන)

අදියර
[නා.] කොටස; පියවර (පා. සං. අධිකාර)

අදිශ රාශිය
[නා.] විශාලත්වයක් ඇති වුවත් අවකාශයේ විශේෂ දිශාවක් අනුව නොපවතින රාශිය

අදීන
[වි.] බැගෑපත් නොවන; නිවට නොවන (සං. අදීන)

අදූරදර්ශී
[වි.] ඉදිරිය ගැන නොසිතන/ දුර නොපෙනෙන (සං. අ + දූරදර්ශින්)

අදෘශ්‍යමාන
[වි.] නොපෙනෙන (සං. අ + දෘශ්‍යමාන පා. අදිස්සමාන)

අදෘෂ්ට
[වි.] දැක නැති; නොදක්නා ලද (සං. අදෘෂ්ට)

අදෝෂ
[වි.] දොස් නැති; නිදොස් (සං. අ + දොෂ)

අද්ධානය
[නා.] දීර්ඝ කාලය; කාලාන්තරය (සං. අද්ධාන)

අද්භූත
[වි.] පුදුම; විස්මයජනක/ස්වභාව ධර්මය ඉක්මවන (සං. අද්භූත)

අද්මිනිස්ත්‍රාසි
[වි.] උසාවියෙන් ලත් බලය පිට දේපළක් හෝ බූදලයක් හෝ පාලනය කරන (පුර්. administracāō)

අද්‍යතන
[වි.] වර්තමානයට අයත්; නූතනයේ පවත්නා (සං. අද්‍යතන)

අද්‍රාව්‍ය
[වි.] දිය කළ නොහැකි (සං. අද්‍රාව්‍ය)

අද්විතීය
[වි.] දෙවැනි නොවන; අසහාය (සං. අද්විතීය)

අද්වෛත
[වි.] දෙආකාරයක් නැති; ඒකාන්ත (සං. අදෛවත)

අධම
[වි.] ඉතා පහත්; නීච (පා. සං. අධම)

අධරය
[නා.] යටිතොල හෝ උඩුතොල (පා. සං. අධර)

අධර්ම
[වි.] ධර්මයට විරුද්ධ (සං. අධර්ම)

අධර්මිෂ්ට
[වි.] අධාර්මික (සං. අධර්මිෂ්ඨ)

අධස්ත
[වි.] පහත තලයේ පිහිටි (සං. අධසතාත්)

අධික
[වි.] බොහෝ; බහුල (පා. සං. අධික)

අධිකරණය
[නා.] යුක්තිය පසිඳලන ස්ථානය (පා. සං. අධිකරණ)

අධික රුධිර පීඩනය
[නා.] ධමනි තුළ ලේ අධික වශයෙන් පීඩනය වීම (සං. අධික + රුධිර + පීඩන)

අධිකාර පත්‍රය
[නා.] බලපත්‍රය; පවරා දෙන ලියවිල්ල

අධිකාරය
[නා.] ආධිපත්‍යය/කොටස/පාලන බලය/අවසරය (පා. සං. අධිකාර)

අධිකාරිය
[නා.] ආධිපත්‍යය ඇති ආයතනය; බලය ලත් ආයතනය (පා. සං. අධිකාරි)

අධිකාර්ථ
[වි.] අධිකත්‍වයට පමුණුවන අර්ථ ඇති; අතිශය අර්ථ ඇති (සං. අධිකාර්ථ)

අධිගත
[වි.] පැමිණි; එළඹුණු; අවබෝධ කළ (පා. සං. අධිගත)

අධිගමය
[නා.] අවබෝධය (පා. සං. අධිගම)

අධිගෘහීත
[වි.] අරක් ගත්; අයිති කරගත් (සං. අධි + ගෘහීත පා. අධිග්ගහිත)

අධිතක්සේරුව
[නා.] වටිනාකමට වැඩියෙන් තක්සේරු කිරීම

අධිනීතිඥයා
[නා.] නීතිවේදියා; බැරිස්ටර්වරයා

අධිපතියා
[නා.] ප්‍රධානයා; නායකයා (පා. සං. අධිපති)

අධිබල
[වි.] වැඩි බලයක් ඇති

අධිභාරය
[නා.] වැඩියෙන් අය කිරීම (සං. අධිභාර)

අධිමානය
[නා.] අධික ආඩම්බරය (සං. අධිමාන)

අධිරාජයා
[නා.] අධිරාජ්‍යයක ප්‍රධානයා (පා. සං. අධිරාජ)

අධිරාජ්‍යය
[නා.] යටත් විජිත ඇති ප්‍රබල රාජ්‍යය (සං. අධිරාජ්‍ය)

අධිරාජ්‍යවාදය
[නා.] අධිරාජ්‍ය්‍යක් ගොඩනැංවීම පිළිබඳ රාජ්‍ය තන්ත්‍රය

අධිරෝපණය
[නා.] ශරීරයක් තුළ අන්‍ය සත්ත්වයකුගේ අවයවයක් වැඩීමට සැලසීම (පා. සං. අධි + රොපණ)

අධිවාසනය
[නා.] ඉවසීම/පිළිගැනීම (පා. අධිවාසන)

අධිවේගී
[වි.] වැඩි වේගයකින් යුත් (සං. අධි+වෙග)

අධිශීතකරණය
[නා.] ද්‍රව්‍යයක් හිමාංකය ඉක්මවා ශීත කිරීමේ උපකරණය]

අධිශීලය
[නා.] ශ්‍රේෂ්ඨ ශීලය (සං. අධිසීල)

අධිෂ්ඨානය
[නා.] දැඩි අරමුණ/පිහිටා සිටීමට ආධාරය (සං. අධිෂ්ඨාන පා. අධිට්ඨාන)

අධික්ෂක
[නා.ප්‍ර.] කටයුතු මෙහෙයවන්නා

අධීක්ෂණය
[නා.] මෙහෙයවීම; පාලනය කිරීම (සං. අධි + ඊක්‍ෂණ)

අධීශ
[වි.] ප්‍රධාන; අග්‍ර (සං. අධීශ)

අධීශ්වර
[වි.] අධිපති (සං. අධීශ්වර)

අධෛර්යය
[නා.] ධෛර්යය හීන බව (සං. අධෛර්ය)

අධෝමාර්ගය
[නා.] ගුදය (පා. අධොමග්ග)

අධෝමුඛ
[වි.] යටි අතට හැරුණු මුව ඇති (සං. අධොමුඛ)

අධෝරක්ත කිරණ
[නා.ප්‍ර.] විද්‍යුත් චුම්බක කිරණ විශේෂයක් (සං. අධොරක්ත+කිරණ)

අධෝලිපිය
[නා.] ලේඛනයක අවසානයෙහි යොදන සටහන

අධෝශීර්ෂ
[වි.] පහතට හැරවූ හිසින් යුත් (පා. අධොසීස සං. අධඃ+ශීර්ෂ)

අධ්‍යක්‍ෂ
[නා.ප්‍ර.] කිසියම් කාර්යයක් භාර ප්‍රධානයා (සං. අධ්‍යක්‍ෂ)

අධ්‍යක්ෂණය
[නා.] මෙහෙයවීම; මඟ පෙන්වීම

අධ්‍යයනය
[නා.] හැදෑරීම (සං. අධ්‍යයන)

අධ්‍යයනාංශය
[නා.] උසස් අධ්‍යාපන ආයතනයක විෂයය අධ්‍යයනයට වෙන් කොට ඇති අංශය

අධ්‍යාත්මය
[නා.] තමන්ගේ ම සිත/පරමාත්මය (සං. අධ්‍යාත්ම)

අධ්‍යාපනය
[නා.] ඉගැන්වීම (සං. අධ්‍යාපන)

අධ්‍යාය
[නා.ප්‍ර.] ග්‍රන්ථයක පරිච්ඡේදය (සං. අධ්‍යාය)

අධ්‍යාශය
[නා.ප්‍ර.] අදහස/කැමැත්ත/අරමුණ/අධිෂ්ඨානය (පා. අජ්ඣාස)

අධ්‍යාහාරය
[නා.] අනුමිති වශයෙන් වටහා ගැනීම/වාක්‍යයක අඩු වූ වචන ආදිය යොදා ගැනීම (සං. අධ්‍යාහාර)

අධ්‍යාහෘත
[වි.] අනුමිති වශයෙන් වටහා ගන්නා ලද (සං. අධ්‍යාහෘත)

අධ්‍යේෂණය
[නා.] ඉල්ලිම; ආයාචනය (සං. අධ්‍යෙෂණ පා. අජ්ඣෙසන)

අනගාරික
[වි.] ගිහි ගෙයින් මිදුණු (පා. අනගාරික)

අනගි
[වි.] අගය කියා නිම කළ නොහැකි; ඉතා වටිනා (සං. අනර්ඝ)

අනණ සුඛ
[නා.ප්‍ර.] ණය නැති වීමෙන් ඇති වන්නා වූ සොම්නස (පා. අනණ සුඛ)

අනතුර
[නා.] උපද්‍රවය; හානිය

අනතුරු
[වි.] පසුව එන; ඉක්බිති (පා. සං. අනන්තර)

අනධ්‍යයන
[වි.] අධ්‍යයන නොවන

අනනවා
[ක්‍රි.] 1. මිශ්‍ර කරනවා (පා. සංනෙති සං. සන්නයති) 2. ප්‍රකාශ කරනවා (පා. සං. අනති සං. අනිති)

අනනුකූල
[වි.] නොගැළපෙන (පා. අනනුකූල)

අනන්‍යතාව
[නා.] අනෙකකු නොවන ලෙස හඳුනා ගැනීම/නොවෙනස් බව (සං. අනන්‍යතා)

අනන්‍යසාධාරණ
[වි.] අන්‍යයන් හා සමාන නොවූ; අසමාන වූ (සං. අනන්‍යසාධාරණ)

අනපේක්‍ෂිත
[වි.] බලාපොරොත්තු නොවූ (සං. අනපෙක්‍ෂිත)

අනභිභවනීය
[වි.] යටත් කළ නොහැකි; අභිභවනය කළ නොහැකි (පා. සං. අනභිභවනීය)

අනභිමුඛ
[වි.] ඉදිරියෙන් නොවූ (පා. සං. අනභිමුඛ)

අනභිවෘද්ධිය
[නා.] අයහපත; අනර්ථය

අනභ්‍යාස
[නා.ප්‍ර.] පුරුදු නැතිකම; පුහුණුවක් නැති බව (සං. අනභ්‍යාස)

අනම්‍ය
[වි.] නැමිය නොහැකි (සං. අ+නම්‍ය)

අනර්ඝ
[වි.] ඉතා වටිනා; අනගි (සං. අනර්ඝ)

අනර්ථය
[නා.] අයහපත; අවැඩ (සං. අනර්ථ)

අනල
[නා.ප්‍ර.] ගින්න (පා. සං. අනල)

අනලස්
[වි.] කම්මැළි නැති; ක්‍රියාශීලී (පා. සං. අනලස)

අනවධානය
[නා.] අවධානයෙන් තොර බව (සං. අනවධාන)

අනවබෝධය
[නා.] වටහා නොගැනීම

අනවරත
[වි.] නොකඩවා; නිරන්තර (පා. සං. අනවරත)

අනවශේෂ
[නා.] ඉතිරි නැති (සං. අනවශෙෂ පා. අනවසෙස)

අනවශ්‍ය
[වි.] අවශ්‍ය නැති (සං. අනවශ්‍ය)

අනවස්ථිත
[වි.] චංචල; අස්ථිර (සං. අනවස්ථිත)

අනවින
[නා.බහු.] මන්ත්‍ර බලයෙන් කරන උපද්‍රව

අනාගත වක්තෘ
[නා.ප්‍ර.] මතු සිදු වන දේ ගැන කියන්නා

අනාචාරය
[නා.] ආචාරධර්මයට විරුද්ධ වූ හැසිරීම/කාමයෙහි වරදවා හැසිරීම (පා. සං. අනාචාර)

අනාථ
[වි.] අසරණ (පා. සං. අනාථ)

අනාදිමත්
[වි.] අතිපුරාණ

අනාරක්ෂිත
[වි.] ආරක්ෂා නොවූ

අනාරාධිත
[වි.] ඇරයුමකින් තොර

අනාවරණය
[නා.] නොවැසුණු බව (පා. අනාවරණ)

අනාවෘත
[වි.] නොවසන ලද (සං. අනාවෘත)

අනිච්ච
[වි.] නිත්‍ය නොවන (පා. අනිච්ච)

අනිච්චානුග
[වි.] සිය කැමැත්ත අනුව ක්‍රියා නොකරන

අනිටු
[වි.] අයහපත්; නොමනා (සං. අනිෂ්ට පා. අනිට්ඨ)

අනිත්‍යය
[නා.] වෙනස්වනසුලු; නිත්‍ය නොවන (සං. අනිත්‍ය)

අනිමිසලෝචන පූජාව
[නා.] ඇසිපිය නොහෙළා බලා සිටීමෙන් කරන උපහාරය (පා. අනිමිසලෝචන පූජා)

අනියමාර්ථය
[නා.] සිදු වන බව හෝ නොසිදු වන බව හෝ නිශ්චයක් නොමැති අරුත

අනිර්දිෂ්ට
[වි.] විස්තර නොකළ (සං. අනිර්දිෂ්ට)

අනිල
[නා.ප්‍ර.] සුළඟ (පා. සං. අනිල)

අනිලමානය
[නා.] සුළඟේ වේගය මැනීමට භාවිත කරන උපකරණයක්

අනිවාර්ය, අනිවාර්‍ය, අනිවාර්‍ය්‍ය
[වි.] නොවැළැක්විය හැකි (සං. අනිවාර්‍ය)

අනිෂ්ට
[වි.] ඉෂ්ට නොවූ; අයහපත් (සං. අනිෂ්ට පා. අනිට්ඨ)

අනිෂ්ඨුර
[වි.] රළු නොවන (සං. අනිෂඨුර)

අනුකරණය
[නා.] අනුව කිරීම; සමාන ව කිරීම (පා. සං. අනුකරණ)

අනුකලනය
[නා.] වක්‍රයකින් වැසූ ප්‍රදේශයක වර්ගඵලය/ වක්‍රයේ දිග ආදිය සොයන ක්‍රමයක් (සං. අනුකලන)

අනුකාරක
[නා.] අනුව කරන (සං. අනුකාරක)

අනුකූල
[වි.] එකඟ වූ; යෝග්‍ය (පා. සං. අනුකූල)

අනුකූලනය
[නා.] එකඟවීම; අවනත බව (සං. අනුකූලන)

අනුක්ත
[වි.] උක්ත නොවූ; නොකියූ (සං. අනුක්ත)

අනුක්‍රමණය
[නා.] පිළිවෙලින් දැක්වීම (සං. අනුක්‍රමණ)

අනුක්‍රමණිකාව
[නා.] ග්‍රන්ථයක පටුන/සූචිය (සං. අනුක්‍රමණිකා)

අනුගමනය
[නා.] අනුව යෑම; අනුකරණය (පා. සං. අනුගමන)

අනුග්‍රහය
[නා.] උපකාරය (සං. අනුග්‍රහ පා. අනුග්ගහ)

අනුචිත
[වි.] නුසුදුසු; උචිත නොවන (පා. සං. අනුචිත)

අනුච්චාරණය
[නා.] නොකියා හැරීම (පා. සං. අනුච්චාරණ)

අනුදැනුම
[නා.] අවසරය; අනුමතිය

අනුනායක
[නා.ප්‍ර.] උපප්‍රධානයා (පා. සං. අනුනායක)

අනුනාසික අක්ෂර
[නා.බහු.] නාසිකද්වාරය විවෘත ව තිබිය දී උසුරවනු ලබන අකුරු; නාසිකාවට අනුගත ව මුඛයෙන් උච්චාරණය කරන අක්ෂර

අනුපගමනය
[නා.] ළඟට නොපැමිණීම (සං. අනුපගමන)

අනුපස්ථිතිය
[නා.] ඉදිරියෙහි නොවීම; අනභිමුඛය (සං. අනුපස්ථිති)

අනුපස්සනාව
[නා.] නැවත නැවත නුවණින් විමසා බැලීම (පා. අනුපස්සනා)

අනුපාතය
[නා.] 1. නැවත නැවත වැටීම (සං. අනුපාත) 2. එක ම වර්ගයේ රාශි දෙකක් අතර ඇති ප්‍රමාණාත්මක සම්බන්ධය

අනුපාදිශේෂ, අනුපාදිසේස
[වි.] උපාදි නම් වූ පඤ්ච ස්කන්ධය ඉතිරි නොවූ (සං. අනුපාදිශෙෂ පා. අනුපාදිසෙස)

අනුපානය
[නා.] බෙහෙතකට අනුව හෝ බෙහෙතකට මිශ්‍ර කර හෝ ගන්නා ප්‍රතිවාපය (සං. අනුපාත)

අනුපිළිවෙළ
[නා.] අනුක්‍රමය (පා. අනුපටිපාටි)

අනුපූරකය
[නා.] අඩුව සම්පූර්ණ කරන කොටස (පා. සං. අනුපූරක)

අනුප්‍රඥප්තිය
[නා.] පසුව පනවන ලද නියෝග

අනුප්‍රාප්තිය
[නා.] කෙනකුගේ පදවියට ඔහුගෙන් පසු වෙනත් කෙනකු පැමිණීම (සං. අනුප්‍රාප්ති)

අනුප්‍රාසය
[නා.] ශබ්ද මාධූර්යය ඇති වන පරිදි සමාන අක්‍ෂර පද ළං ව යෙදීම (සං. අනුප්‍රාස)

අනුබද්ධ
[වි.] එකට බැඳුණු (පා. සං. අනුබද්ධ)

අනුබලය
[නා.] රුකුල; පෙලඹවීම (පා. සං. අනුබල)

අනුභවය
[නා.] ආහාර ගැන්ම; පරිභෝජනය/ඉන්ද්‍රිය ගෝචර වූ ආලම්බනයන්ගේ රස විඳීම (පා. සං. අනුභව)

අනුභාවය
[නා.] තේජස; බලමහිමය; ආනුභාවය (සං. අනුභාව)

අනුභූතිය
[නා.] අත්දැකීම (සං. අනුභූති)

අනුමස්තිෂ්කය
[නා.] කුඩා මොළය (සං. අනුමස්තිෂ්ක)

අනුමාත්‍රය
[නා.] ස්වල්ප ප්‍රමාණය (සං. අනුමාත්‍ර)

අනුමානය
[නා.] හේතූන් අනුව යමක් තීරණය කිරීම/අවිනිශ්චිත බව (පා. සං. අනුමාන)

අනුමෙවෙනි
[වි.] අනුව සතුටු වන; අනුමෝදන් වන

අනුමෝදනාව
[නා.] පුණ්‍ය ක්‍රියාවකින් පින් අනුමෝදන් වීම; කරන ලද පිනෙන් සිත සතුටු වීම (පා. අනුමොදනා)

අනුයුඤ්ජනය
[නා.] නැවත නැවත යෙදීම (පා. අනුයුඤ්ජන)

අනුයෝජනය
[නා.] අනුව යෙදීම (සං. අනුයොජන)

අනුරාධපුරය
[නා.] පුරාණ ලංකාවේ අගනුවරක නාමය (පා. සං. අනුරාධපුර)

අනුරූප
[වි.] අනුකූල; ගැළපෙන (පා. සං. අනුරූප)

අනුලේඛනය
[නා.] පිටපත; උපුටාගත් සටහන (පා. සං. අනුලෙඛන)

අනුලෝම
[වි.] මුල සිට අග දක්වා යන (පා. සං. අනුලොම)

අනුල්ලඞ්ඝනය
[නා.] උල්ලංඝනය නොකිරීම; අනතික්‍රමණය; ඉක්මවා නොයෑම (සං. අන් + උල්ලඞ්ඝන)

අනුවර්තනය
[නා.] අනුව පැවැත්ම/සුදුසු සේ සකස් කර ගැනීම (සං. අනුවර්‍තන පා. අනුවත්තන)

අනුවාදය
[නා.] නැවත කීම/වෙනත් භාෂාවකට පෙරළීම (පා. සං. අනුවාද)

අනුවේදනීය
[වි.] සංවේගය උපදවන

අනුව්‍යඤ්ජන
[නා.ප්‍ර.] මහා පුරුෂයකුගේ ශරීරයේ වන අසූවක් වූ කුඩා ලක්ෂණ (පා. සං. අනුව්‍යඤ්ජන)

අනුශය
[නා.ප්‍ර.] පසුතැවීම (සං. අනුශය)

අනුශාසනය
[නා.] උපදේශාත්මක දේශනය/උපදේශය/පාලනය/ආඥාව (සං. අනුශාසන)

අනුශීර්ෂය
[නා.] ප්‍රධාන මාතෘකාවට පසුව එන මාතෘකාව (සං. අනුශීර්ෂ)

අනුශ්‍රැතිය
[නා.] ආරංචියෙන් ඇසීම; කටකතාව (සං. අනු+ශ්‍රැති)

අනුෂංගය
[නා.] එක්වීම; ඇලීම (සං. අනුෂඞ්ග)

අනුසය
[නා.] ඇල්ම; සිතෙහි තදින් ඇඳුණු දේ (පා. අනුසය)

අනුස්මරණය
[නා.] සිහිපත් කිරීම; ස්මරණය (සං. අනුස්මරණ)

අනුස්මෘතිය
[නා.] නැවත සිහිපත් කිරීම (සං. අනුස්මෘති)

අනුස්වාරය
[නා.] අනුනාසික ශබ්දය; ‘ං’ වර්ණය (සං. අනුස්වාර)

අනූන
[වි.] ඌන නොවූ; සපිරුණු (පා. සං. අනූන)

අනේකවිධ
[වි.] නොයෙක් ආකාර වූ; නානාප්‍රකාර (පා. සං. අනෙකවිධ)

අනේකාර්ථ
[වි.] නොයෙක් අර්ථ ඇති (සං. අනෙකාර්ථ)

අනෞචිත්‍ය
[නා.ප්‍ර.] අනුචිත භාවය; නුසුදුසු බව (සං. අනෞචිත්‍ය)

අන්තඃඛණ්ඩය
[නා.] රේඛා දෙකක් තුන් වන රේඛාවකින් කැපෙන විට ඒ රේඛා දෙක අතර ඇති රේඛාවේ කොටස (සං. අන්තඃ + ඛණ්ඩ)

අන්තඃපුරය
[නා.] රජ මාලිගයෙහි වසන බිසෝවරු සමූහය/බිසෝවරුන් වසන රජ මාලිගය (සං. අන්තඃපුර)

අන්තඃස්ථ
[නා.] ඇතුළත පිහිටි (සං. අන්තඃස්ථ)

අන්තරායදායක
[වි.] අනතුරු ගෙන දෙන

අන්තරාලය
[නා.] මධ්‍යයේ හෙවත් අතර වූ අවකාශය (පා. සං. අන්තරාල)

අන්තරාවර්තී
[වි.] ඇතුළු පැත්තට නැමුණු (සං. අන්තර් + ආවර්තීන්)

අන්තරාසර්ග පද්ධතිය
[නා.] මිනිස් ශරීරයේ අභ්‍යන්තර ග්‍රන්ථීන්ගේ සැකැස්ම (සං. අන්තරාසර්‍ග+පද්ධති)

අන්තරීක්ෂය
[නා.] අහස; ආකාශය (සං. අන්තරීක්‍ෂ)

අන්තර්ග්‍රහණය
[නා.] උරාගැන්ම/ඇතුළත් කර ගැනීම (සං. අන්තර්+ග්‍රහණ)

අන්තර්ජාලය
[නා.] ජාත්‍යන්තර පරිගණක ජාලගත මෙහෙයුම් පද්ධතිය	

අන්තර්ඥානය
[නා.] ගැටලුවක් ඉදිරිපත් වූ විට එය විසඳන ක්‍රමය නිරායාසයෙන් ම පුද්ගලයාගේ අභ්‍යන්තරයෙන් පහළ වීම; සහජ ඥානය (සං. අන්තර්ඥාන)

අන්තර්දශාව
[නා.] මහදශාවක් තුළ ඇති වන අතුරු දශාව (සං. අන්තර්දශා)

අන්තර්ධානය
[නා.] නොපෙනී යෑම; දුරුවීම (සං. අන්තර්ධාන)

අන්තර්ලීන
[වි.] ඇතුළත සැඟවුණු (සං. අන්තර්ලීන)

අන්තවාදය
[නා.] යමක අවසානය දක්වා යෑමේ මතවාදය

අන්තස්සරයා
[නා.] ඔත්තුකාරයා; චරපුරුෂයා (සං. අන්තස්+චර)

අන්දමන්ද
[වි.] මෝඩ සහ අඥාන

අන්ධ
[වි.] දෑස ම නොපෙනෙන

අන්ධකාරය
[නා.] අඳුර; කළුවර (පා. සං. අන්‍ධකාර)

අන්ධබාල
[වි.] අනුවණ (පා. සං. අන්‍ධබාල)

අන්ධභක්තිය
[නා.] කරුණු හරිහැටි නොසලකා ඇති කරගන්නා විශ්වාසය (සං. අන්‍ධ+භක්ති)

අන්ධ විශ්වාසය
[නා.] කරුණු නොසලකා තබන විශ්වාසය (සං. අන්‍ධ+විශ්වාස)

අන්ධානුකරණය
[නා.] කරුණු නොවිමසා අනුකරණය කිරීම (සං. අන්‍ධ+අනුකරණ)

අන්නපාන
[නා.ප්‍ර.] කෑම සහ බීම (සං. අන්නපාන)

අන්‍යොන්‍ය
[වි.] එකිනෙකා හෝ එකිනෙක හෝ පිළිබඳ (සං. අන්‍යොන්‍ය)

අන්‍යෝන්‍යාධාරය
[නා.] ඔවුනොවුන්ට උපකාර වීම (සං. අන්‍යොන්‍ය + ආධාර)

අන්වර්ථ
[වි.] අර්ථයට අනුකූල (සං. අන්‍වර්ථ)

අන්වීක්ෂණය
[නා.] පරීක්ෂණය; ගවේෂණය (සං. අන්‍වීක්‍ෂණ)

අන්වේෂණය
[නා.] අනුව සෙවීම/සොයා බැලීම; පරීක්‍ෂණය (සං. අන්වෙෂණ)

අඳ
[වි.] අන්ධ (පා. සං. අන්‍ධ)

අඳනය
[නා.] භික්‍ෂූන් වහන්සේ යටට හඳිනා චීවරය; අන්තරවාසකය

අඳය, අඳේ
[නා.] පංගුව; කොටස

අඳුන
[නා.] ඇසෙහි ආලේප කරන ඖෂධය/අංජනම් එළි බැලීමේ දී භාවිත කරන ආලේපය (පා. සං. අඤ්ජන)

අඳුනනවා
[ක්‍රි.] ඉතා හොඳින් දන්නවා (පා. සඤ්ජානාති සං. සංජානාති)

අඳුර
[නා.] අන්ධකාරය (පා. සං. අන්‍ධකාර)

අපකර්ෂණය
[නා.] ඉවතට ඇදීම; විකර්ෂණය (සං. අපකර්ෂණ)

අපකර්ෂය
[නා.] ඉවතට ඇදීම/ අවමානයට පැමිණීම (සං. අපකර්ෂ)

අපගමනය
[නා.] ඉවතට යෑම; අතුරුදන් වීම (පා. සං. අපගමන)

අපඝාතය
[නා.] මොළයට ලේ ගැලීම හෝ මස්තිෂ්ක ධමනියට හානි වීම හෝ නිසා සිහිසුන් වීම (සං. අපඝාත)

අපථ්‍ය
[වි.] අයෝග්‍ය; අගුණ (සං. අපථ්‍ය)

අපදානය
[නා.] ජීවිත කථාව/උදාර චරිතය (පා. සං. අපදාන)

අපනයනය
[නා.] රටකින් රටකට භාණ්ඩ යැවීම (පා. සං. අපනයන)

අපභ්‍රංශ, අපභ්‍රංස
[නා.ප්‍ර.] පුරාණ ඉන්දියාවේ භාවිත වූ ප්‍රාකෘත භාෂාවක්/තේරුම් ගත නොහැකි ප්‍රකාශ (සං. අපභ්‍රංශ/අපභ්‍රංස)

අපමණ
[වි.] සීමාරහිත; අප්‍රමාණ (පා. අප්පමාණ සං. අප්‍රමාණ)

අපරාධය
[නා.] නීති විරෝධි ක්‍රියාව; වරද; විනාශය (පා. සං. අපරාධ)

අපරීක්ෂාකාරී
[වි.] විමසීමකින් තොර ව ක්‍රියා කරන

අපලය
[නා.] අනිෂ්ට විපාකය; ග්‍රහ දෝෂය (පා. සං. අඵල)

අපහරණය
[නා.] ඉවත් කිරීම; පැහැර ගැනීම (සං. අපහරණ)

අපහාසය
[නා.] අවමානය; නිග්‍රහය (පා. සං. අපහාස)

අපායාක්ෂර
[නා.] අශුභ යැයි සම්මත අකුරු; අනිෂ්ටාක්ෂර (සං. අපාය + අක්‍ෂර)

අපිච්ඡදය
[නා.] සිරුරේ බාහිර ස්තරය සෑදී ඇති පටකය හෝ සිවිය (සං. අපිච්ඡද)

අපිජිහ්විකාව
[නා.] දිව මුලත් ස්වරාලයත් අතර පිහිටි කාටිලේජ පියන (පා. සං. අපිජ්හ්විකා)

අපිස්
[වි.] ආසා නැති; අල්පේච්ඡ (පා. අපපිච්ඡ)

අපුල
[වි.] අප්‍රිය; අරුචි

අපෘෂ්ඨවංශී
[වි.] පෘෂ්ඨවංශයක් හෙවත් පිටකොන්දක් නැති (සං. අපෘෂ්ඨවංශී)

අපේක්ෂකයා
[නා.] යමක් බලාපොරොත්තුවෙන් පසුවන්නා (සං. අපෙක්‍ෂක)

අපේක්‍ෂාව
[නා.] බලාපොරොත්තුව; ආශාව (සං. අපෙක්‍ෂා)

අපෝහනය
[නා.] තර්කන ශක්තිය (සං. අපොහන)

අප්‍රමාණ
[වි.] සීමා රහිත (සං. අප්‍රමාණ)

අප්‍රාණික
[වි.] පණ නැති; අචේතනික (සං. අප්‍රාණික)

අබරණ
[නා.ප්‍ර.] ශරීරය සැරසීමට යොදාගන්නා පලඳනා (පා. සං. ආභරණ)

අබලන්
[නා.] පාවිච්චියට ගත නොහැකි; දුබල (පා. සං. අබල දෙ. அபலம்)

අබලි
[වි.] අබලන් වූ; ක්‍රියා විරහිත වූ

අබිනික්මන
[නා.] ගිහිගෙයින් නික්ම යෑම (පා. අභිනික්ඛමන සං. අභිනිෂ්ක්‍රමණ)

අබිබවනවා
[ක්‍රි.] මැඩපවත්වනවා; යටපත් කරනවා (පා. සං. අභිභවති)

අබිමන
[නා.] ගෞරවය; අභිමානය (පා. සං. අභිමාන)

අබියස
[නා.ප්‍ර.] ඉදිරිය; සමීපය (පා. අභ්‍යාස සං. අභ්‍යාශ)

අබිසරුලිය
[නා.] අභිසාරිකාව (සං. අභිසාරිකා)

අබ්බගාත
[වි.] අත් පා කැඩී බිඳී ගිය (සං. අභ්‍යාඝාත)

අභය
[වි.] නිර්භය; ආරක්‍ෂිත (පා. සං. අභය)

අභයදානය
[නා.] රැකවරණය දීම; දිවි මුදා හැරීම (පා. සං. අභයදාන)

අභයභූමිය
[නා.] සතුන්ට නිදහසේ සිටීමට වෙන් කර ඇති බිම (සං. අභයභූමි)

අභයස්ථානය
[නා.] බිය රහිත තැන

අභව්‍ය
[වි.] නොවිය යුතු (සං. අභව්‍ය)

අභාවප්‍රාප්ත
[වි.] මියගිය (සං. අභාව + ප්‍රාප්ත)

අභාවය
[නා.] මරණය/නොවීම (පා. සං. අභාව)

අභිචාරය
[නා.] මිනිසාට හානි පමුණුවන අනවින කොඩිවින ආදිය (පා. සං. අභිචාර)

අභිජාත
[වි.] උසස් ප්‍රතිපත්තියක් ඇති/ප්‍රඥාවන්ත (පා. සං. අභිජාත)

අභිඥානය
[නා.] හඳුනා ගැනීම; හඳුනා ගැනීමේ සලකුණ (සං. අභිඥාන)

අභිධර්මය
[නා.] විශිෂ්ට හෙවත් ගැඹුරු ධර්මය (සං. අභිධර්ම පා. අභිධම්ම)

අභිධානය
[නා.] දැක්වීම/ගරු නාමය/ශබ්දකෝෂය (පා. සං. අභිධාන)

අභිධාව
[නා.] වාච්‍යාර්ථය ප්‍රකාශ කිරීමේ ශක්තිය (පා. සං. අභිධා)

අභිධේය
[වි.] සඳහන් කළ යුතු; කිවයුතු (සං. අභිධෙය)

අභිධ්‍යාව
[නා.] අන්සතු දෙයට ඇති ආශාව; විෂම ලෝභය (පා. අභිජ්ඣා සං. අභිධ්‍යා)

අභිනන්දනය
[නා.] ගුණ ගායනය/සතුට (පා. සං. අභිනන්‍දන)

අභිනය
[නා.ප්‍ර.] නෘත්‍යයේ දී මනෝභාව ප්‍රකාශ කිරීම (පා. සං. අභිනය)

අභිනව
[වි.] අලුත්; නවීන (පා. සං. අභිනව)

අභිනිවේශය, අභිනිවේසය
[නා.] ප්‍රවේශය; පිහිට කොට ගැනීම (සං. අභිනිවෙශ පා. අභිනිවෙස)

අභිනිෂ්ක්‍රමණය
[නා.] අබිනික්මන; ගිහි ගෙයින් නික්මීම (සං. අභිනිෂ්ක්‍රමණ)

අභිනීහාරය
[නා.] අධිෂ්ඨානය; ප්‍රාර්ථනාව (පා. අභිනීහාර)

අභින්න
[වි.] නොබිඳුණු (පා. සං. අභින්න)

අභිප්‍රාය
[නා.ප්‍ර.] කැමැත්ත; බලාපොරොත්තුව (සං. අභිප්‍රාය)

අභිප්‍රේත
[වි.] අදහස් කළ (සං. අභිප්‍රෙත)

අභිප්‍රේරණය
[නා.] ඉදිරියට යැවීම (සං. අභිප්‍රෙරණ)

අභිභවනය
[නා.] මැඬපැවැත්වීම; දමනය කිරීම (පා. සං. අභිභවන)

අභිභවනවා
[ක්‍රි.] අබිබවනවා (පා. සං. අභිභවති)

අභිමංගල
[වි.] ඉතා ශුභ; අතිශයින් වාසනාවන්ත (පා. අභිමඞ්ගල)

අභිමතාර්ථය
[නා.] කැමැත්ත (සං. අභිමත+අර්ථ)

අභිමානය
[නා.] උසස් කොට සැලකීම; මානය; අහංකාරකම (පා. සං. අභිමාන)

අභිමුඛය
[නා.] ඉදිරිය (පා. සං. අභිමුඛ)

අභියාචනය
[නා.] අයැදුම; ඉල්ලීම (පා. සං. අභියාචන)

අභියෝගය
[නා.] තරගයට හෝ සටනට කැඳවීම/ නිරන්තර අභ්‍යාසය (පා. සං. අභියොග)

අභිරමණය
[නා.] සිත් ඇලවීම/ පිනවීම; සම්භෝගය (සං. අභිරමණ)

අභිරුචිය
[නා.] ප්‍රීතිය; කැමැත්ත (පා. සං. අභිරුචි)

අභිරූපණය
[නා.] නිහඬ රංගනය (සං. අභිරූපණ)

අභිරූපිකාව
[නා.] ඉතා රූමත් ස්ත්‍රිය

අභිලාෂය
[නා.] බලවත් කැමැත්ත (සං. අභිලාෂ)

අභිලේඛනය
[නා.] පෞරාණික ලේඛනය (සං. අභිලෙඛන)

අභිවර්ධනය
[නා.] වැඩි දියුණු කිරීම/සංවර්ධනය (සං. අභිවර්ධන)

අභිවාදනය
[නා.] ගෞරව සම්ප්‍රයුක්ත ව වැඳීම (පා. සං. අභිවාදන)

අභිවෘද්ධිය
[නා.] වැඩි දියුණුව (සං. අභිවෘද්ධි)

අභිෂේකය
[නා.] රජ කුමරකු රාජපදප්‍රාප්ත කරවීම/අභිෂේකයේ දී පලඳින ඔටුන්න (සං. අභිෂේක)

අභිසාරිකාව
[නා.] අබිසරුලිය; (සං. අභිසාරිකා)

අභිස්තව
[නා.ප්‍ර.] ස්තුතිය; උපහාරය

අභීෂ්ටය
[නා.] කැමැත්ත (සං. අභීෂ්ට)

අභූත
[වි.] අසත්‍ය/නොමැති (පා. සං. අභූත)

අභේද්‍ය
[වි.] භේද කළ නොහැකි; වෙන් කළ නොහැකි (සං. අභෙද්‍ය)

අභ්‍යන්තර
[වි.] ඇතුළත වූ/කුලුපග/පෞද්ගලික (සං. අභ්‍යන්තර පා. අබ්භන්තර)

අභ්‍යවකාශය
[නා.] අහස/අවකාශ ප්‍රදේශය (සං. අභ්‍යවකාශ)

අභ්‍යාසය
[නා.] නැවත නැවත යෙදීම/පුහුණුව සඳහා දෙනු ලබන වැඩ (පා. සං. අභ්‍යාස)

අභ්‍යුදය
[නා.] අභිවෘද්ධිය (සං. අභ්‍යුදය)

අභ්‍යුපගමය
[නා.] අනුමත කිරීම/එළැඹීම/පිළිගැනීම/උපකල්පනය (සං. අභ්‍යුපගම)

අමණ
[වි.] අශීලාචාර (දෙ. அமண்)

අමදිනවා, අමඳිනවා
[ක්‍රි.] අතුගානවා (පා. සම්මජ්ජති)

අමද්‍යප
[වි.] මත්පැනින් තොර (සං. අමද්‍යප)

අමන
[වි.] බුද්ධිය නැති; මෝඩ (සං. අමනස්)

අමනුෂ්‍ය
[වි.] මනුෂ්‍ය නොවූ (සං. අමනුෂ්‍ය)

අමනෝඥ
[වි.] සිත් නොගන්නා (සං. අමනොඥ)

අමරණීය
[වි.] නොමැරෙන (සං. අමරණීය)

අමර්ෂය
[නා.] නො ඉවසිල්ල/කෝපය (සං. අමර්ෂ)

අමාත්‍යාංශය
[නා.] ඇමතිවරයකුට භාර වූ රජයේ කාර්යාංශය (සං. අමාත්‍ය + අංශ)

අමානුෂික
[වි.] මානුෂික නොවන

අමිල
[වි.] මිල කළ නොහැකි

අමිශ්‍ර
[වි.] කළවම් නොවූ (සං. අමිශ්‍ර)

අමුණ
[නා.] ඇළ දොළ හරස් කර බඳින බැම්ම; වේල්ල (පා. අම්මණ)

අමුණනවා
[ක්‍රි.] එකිනෙකට සම්බන්ධ කරනවා; ගොතනවා/සවි කරනවා (පා. ආවුණාති)

අමෘතය
[නා.] නිර්වාණය/දිව්‍ය පානය/ජලය (සං. අමෘත පා. අමත)

අම්බලම
[නා.] ගිමන්හල (දෙ. அம்பலம்)

අම්මණ්ඩි
[නා.ප්‍ර.] මව/වැඩිහිටි කාන්තාව

අඹනවා
[ක්‍රි.] 1. පිරිමදිනවා (පා. සං. සම්බාහති) 2. හදනවා; නිර්මාණය කරනවා 3. ලුහුබඳිනවා

අඹර
[නා.ප්‍ර.] අහස/ඇඳුම (පා. සං. අමබර)

අඹරනවා
[ක්‍රි.] අල්ලා කරකවනවා/කුඩු කරනවා (සං. සම්භරති)

අඹරාව
[නා.] කරත්තයක වහල

අඹුව
[නා.] භාර්යාව; ස්ත්‍රිය (පා. අම්බිකා)

අයඃශූලය, අයශ්ශූලය
[නා.] යකඩ උල (සං. අයඃශූල)

අයථා
[වි.] අයුතු; අයෝග්‍ය (සං. අයථා)

අයස්කාන්තය
[නා.] යකඩ ඇදගන්නා දෙය; කාන්දම; චුම්බකය (සං. අයඃකාන්ත)

අයස්ථානය
[නා.] ජන්ම කේන්ද්‍රයෙහි ලැබීම් ගැන කියවෙන ස්ථානය

අයාලේ යනවා
[ක්‍රි.] දඩාවතේ යනවා; නිදැල්ලේ යනවා

අයියණ්ඩි
[නා.ප්‍ර.] වැඩිමහල් සොහොයුරා

අයිලය
[නා.] යක්‍ෂ ප්‍රේතාදීන්ට පුදන ආහාරය/ශාන්තිකර්මවල දී තනන අට්ටාලය

අරගලය
[නා.] කලහය; ආරාවුල (සං. අර්ගල)

අරණ
[නා.] වනය; කැලෑව (සං. අරණ)

අරණ්‍යය, ආරණ්‍යය
[නා.] වනය; වන පෙදෙස (සං. අරණ්‍ය)

අරණ්‍යවාසි, අරණ්‍යවාසී
[වි.] වනයෙහි වසන (සං. අරණ්‍යවාසීන්)

අරබයා, අරභයා
[නි.] උදෙසා; නිසා; සඳහා (පා. ආරබ්භ සං. ආරභ්‍ය)

අරමිණිය
[නා.] දෙපා නමා බැඳ හිඳීම; පර්යංකය

අරමුණ
[නා.] අදහස; අභිප්‍රායය (පා. ආරම්මණ)

අරඹනවා
[ක්‍රි.] ආරම්භ කරනවා; පටන් ගන්නවා (පා. ආරබ්භති, ආරභති සං. ආරමභති)

අරළු
[නා.ප්‍ර.] ඖෂධීය වෘක්‍ෂ විශේෂයක්

අරිෂ්ටය
[නා.] පෙරාගත් ඖෂධ සංයෝගය/අශුභ ලකුණ/උවදුර (සං. අරිෂ්ට පා. අරිට්ඨ)

අරුණ
[නා.ප්‍ර.] අරුණෝදය (පා. සං. අරුණ)

අරුණලු
[නා.ප්‍ර.] අරුණාලෝකය

අරුණෝදය
[නා.ප්‍ර.] හිරු උදාවීමට පෙර පෙරදිග අහසේ පැතිරෙන රන්වන් පැහැ ආලෝකය

අර්චනීය
[වි.] පිදිය යුතු (සං. අර්චනීය)

අර්ථකථනය
[නා.] අරුත් කීම; තේරුම් ගැනීම (සං. අර්ථකථන)

අර්ථකථාව
[නා.] අටුවාව (පා. අට්ඨකථා)

අර්ථක්‍රියා
[නා.ප්‍ර.] යහපතට හේතු වන ක්‍රියා (සං. අර්ථක්‍රියා)

අර්ථචර්යාව
[නා.] අනුන්ගේ හිත සුව පිණිස හැසිරීම (පා. අත්‍ථචරියා)

අර්ථය
[නා.] අදහස; තේරුම/ප්‍රයෝජනය/ධනය/කාරණය (සං. අර්ථ පා. අත්‍ථ)

අර්ථ විවරණය
[නා.] අර්ථ විවෘත ව පහදා විස්තර කිරීම (සං. අර්ථ+විවරණ)

අර්ථ ශාස්ත්‍රය
[නා.] ආර්ථික විද්‍යාව (සං. අර්ථශාස්ත්‍ර)

අර්ථ ශූන්‍ය
[වි.] තේරුමක් නැති (සං. අර්ථ+ශූන්‍ය)

අර්ථසාධක
[වි.] සුබසාධක; හිතකර (සං. අර්ථසාධක)

අර්ථසිද්ධිය
[නා.] යහපතක් සිදුවීම (සං. අර්ථසිද්ධි)

අර්ථාන්තරන්‍යාසය
[නා.] එනම් කාව්‍යාලංකාරය; යම් වස්තුවක් ප්‍රස්තුත කොට එය තහවුරු කිරීම පිණිස අන්‍ය වස්තුවක් ගෙනහැර පෑම (සං. අර්ථානතරන්‍යාස)

අර්ථෝත්පත්තිය
[නා.] කාරණයක උපත (සං. අර්ථ + උත්පත්ති)

අර්ථෝද්දීපනය
[නා.] තේරුම පැහැදිලි කිරීම; බැබළවීම (සං. අර්ථ+උද්දීපන)

අර්ධගෝලය
[නා.] ගෝලයකින් භාගය (සං. අර්ධගෝල)

අර්ධය
[නා.] භාගය; අඩ (සං. අර්ධ)

අර්ධද්වීපය
[නා.] තුන් පැත්තකින් ජලයෙන් වටවූ ගොඩබිම (සං. අර්ධ+ද්වීප)

අර්ධමාගධී
[නා.ප්‍ර.] ප්‍රාකෘත භාෂා විශේෂයක් (සං. අර්ධමාගධී)

අර්ධවිෂ්කම්භය
[නා.] වෘත්තයක කේන්ද්‍රයේ සිට පරිධිය දක්වා ඇති සරල රේඛාව හෝ එහි දුර ප්‍රමාණය; අරය (සං. අර්ධ+විෂ්කම්භ)

අර්පණය
[නා.] එකඟ වූ සිත අරමුණෙහි තැබීම; සිත අරමුණට පිවිසවීම (සං. අර්පණ)

අර්බුදය
[නා.] ආරවුල; අවුල/හිඟය (සං. අර්බුද)	

අර්ශස්
[නා.ප්‍ර.] ගුදයේ හටගන්නා රෝගයක් (සං. අර්ශස්)

අලංකරණය
[නා.] සැරසීම (සං. අලඞ්කරණ)

අලකලංචිය
[නා.] කරදරය/කෝලාහලය (දෙ. அலைக்கழிவு)

අලජ්ජි
[වි.] ලජ්ජා නැති (පා. අලජ්ජ, අලජ්ජි)

අලවංගුව
[නා.] යකඩ ඉන්න; නාරාසනය (දෙ. அலவாங்கு)

අලවනවා
[ක්‍රි.] 1. ආලේප කරනවා (සං. ආලෙපයති). 2. ඇලෙන ද්‍රව්‍යයක් හා සම්බන්ධ කරනවා

අලස
[වි.] ක්‍රියාශීලි නොවන (පා. සං. අලස)

අලළනවා
[ක්‍රි.] කලඹනවා/මනා ව හදාරනවා (පා. ආලොළෙති)

අලාභය
[නා.] පාඩුව/නොලැබීම/විනාශය/යම් පාඩුවක් සඳහා ගෙවන වන්දිය (පා. සං. අලාභ)

අලාමක
[වි.] උසස්; ශ්‍රේෂ්ඨ (පා. අලාමක)

අලු
[නා.ප්‍ර.] ආලෝකය; ප්‍රභාව/අලුයම; උදෑසන (පා. සං. ආලොක)

අලුගෝසුවා
[නා.] මරණ දඬුවම ක්‍රියාත්මක කරන්නා (පුර්. Algoz)

අලුත්
[වි.] නව; අභිනව (පා. අල්ලත්ත)

අලුත්වැඩියාව
[නා.] පිළිසකර කිරීම; ප්‍රතිසංස්කරණය)

අලුයම
[නා.] උදෑසන; අරුණෝදය (පා. ආලොකයාම)

අලුවා
[නා.ප්‍ර.] බැදපු පිටි හා උණු පැණි මිශ්‍ර කොට සාදා ගන්නා කැවිලි වර්ගයක් (පුර්. alua)

අලෙවිය
[නා.] විකිණීම

අල්පප්‍රාණ
[වි.] උච්චාරණ ප්‍රයත්නයේ දී ප්‍රාණ වායුව අල්ප ව යෙදූ (සං. අල්පප්‍රාණ)

අල්පමාත්‍ර
[වි.] ස්වල්ප ප්‍රමාණ වූ (සං. අල්පමාත්‍ර)

අල්පශ්‍රැත
[වි.] නූගත්; බහුශ්‍රැත නොවන (සං. අල්ප+ශ්‍රැත පා. අපපසසුත)

අල්පායුෂ
[නා.ප්‍ර.] ස්වල්ප වූ ආයුෂය; කෙටි ජීවිත කාලය (සං. අල්ප+ආයුෂ)

අල්පේච්ඡ
[වි.] ස්වල්ප වූ බලාපොරොත්තු ඇති (සං. අල්පෙච්ඡ පා. අප්පිච්ඡ)

අල්පේශාඛ්‍ය
[වි.] අල්ප වූ ආනුභාව ඇති (බෞ.සං. අල්පෙශාක්‍ය පා. අප්පෙසක්ඛ)

අල්ල
[නා.] අතෙහි මැණික් කටුවෙන් පහල ඇඟිලි මුල තෙක් කොටස; අත්ල

අල්ලස
[නා.] අත්සල; කෙනකු නම්මා ගැනීමට දෙන දෙය; පගාව (පා. හත්‍ථ + ලඤච)

අල්ලුව
[නා.] යමක් තදින් ඇල්ලීමට හෝ සවි කිරීමට හෝ යොදන උපකරණය; කලම්පය (දෙ. அள்ளு)

අවකලනය
[නා.] අවිච්ඡින්න; වෙනස් වන රාශි පිළිබඳ වූ ගණිත ක්‍රමය

අවකාශය
[නා.] ස්ථානය/අහස/අවසරය (සං. අවකාශ)

අවක්ෂේපය
[නා.] අපහාසය; නින්දාව (සං. අවක්‍ෂෙප)

අවගුණ
[වි.] විපරීත ගුණ ඇති; ගුණ රහිත (සං. අවගුණ)

අවඥාව
[නා.] අවමානය; හෙළා දැකීම (සං. අවඥා)

අවතීර්ණ
[වි.] පිළිපන්/ එළඹ සිටි/ පහළ වූ (සං. අවතීර්ණ)

අවදානම
[නා.] අනතුර/ කරදරයක් විය හැකි ස්වභාවය/ සැකය

අවදි කරනවා
[ක්‍රි.] පුබුදුවනවා; නැගිටුවනවා

අවධමනය
[නා.] මුදලේ වටිනාකම ඉහළ නැගීම හා මිල ගණන් පහත බැසීම

අවධානය
[නා.] සිත යොමු කිරීම (පා. සං. අවධාන)

අවධාරණය
[නා.] නිශ්චය කිරීම; විශේෂ අවධානය යොමු කිරීම (පා. සං. අවධාරණ)

අවධිය, අවදිය
[නා.] කාලය; වකවානුව/අවධි විභක්තිය (පා. සං. අවධි)

අවනද්ධ
[වි.] වැසුණු; වෙළුණු (සං. අවනදධ)

අවබෝධය
[නා.] වැටහීම; පරිඥානය (පා. සං. අවබොධ)

අවරෝධය
[නා.] බාධාව; වැළැක්වීම/ආවරණය (සං. අවරොධ)

අවරෝහණ
[වි.] ක්‍රමයෙන් අඩු වන; හීන වන (සං. අවරොහණ)

අවර්ණ
[වි.] පැහැයක් නොමැති/ ගුණ නැති (සං. අවර්ණ)

අවලක්‍ෂණ
[වි.] අශෝභන (සං. අවලක්‍ෂණ)

අවලම්
[නා.ප්‍ර.] පාදඩකම/නින්දිත ක්‍රියාව (දෙ. அவலம்)

අවලම්බනය
[නා.] එල්ලා තැබීම/ආධාරය/අරමුණ (පා. සං. අවලම්බන)

අවලාද
[නා.ප්‍ර.] දොස් පැවරීම (දෙ. ஆவலாதி)

අවලෝකනය
[නා.] නිරීක්ෂණය/ කියවීම/ ප්‍රත්‍යක්ෂ කිරීම (සං. අවලොකන)

අවශිෂ්ට
[වි.] ඉතිරි; අවශේෂ/යල් පැනගිය/පිරිහුණු (සං. අවශිෂ්ට)

අවශේෂ
[වි.] ඉතුරු; සෙසු (සං. අවශෙෂ පා. අවසෙස)

අවශෝෂණය
[නා.] උරාගැනීම (සං. අවශොෂණ)

අවශ්‍යතාව
[නා.] බලවත් උවමනාව (සං. අවශ්‍යතා)

අවසාදිත
[වි.] මණ්ඩි එකතු වූ (සං. අවසාදිත)

අවස්ථාව
[නා.] ප්‍රස්තාව; කාලය (සං. අවස්ථා)

අවස්ථිතිය
[නා.] පැවැත්ම (සං. අවස්ථිති)

අවස්ථෝචිත
[වි.] ප්‍රස්තාවට සුදුසු; කාලෝචිත (සං. අවස්ථා+උචිත)

අවහරණය
[නා.] ඉවත් කිරීම; කපා හැරීම/ පැහැරගෙන යෑම (පා. සං. අවහරණ)

අවළංගු, අවලංගු
[වි.] භාවිතයෙන් ඉවත් කළ/ අකර්මණ්‍ය

අවාච්‍ය
[වි.] වචනයෙන් නොකියවෙන; වචනයෙන් කිව නොහැකි (සං. අවාච්‍ය)

අවික්ෂිප්ත
[වි.] නොවිසුරුණු; අවුල්නොවූ (සං. අවික්‍ෂිප්ත)

අවිඝ්න
[වි.] බාධා නැති; අවහිර නැති (සං. අවිඝ්න)

අවිච්ඡින්න
[වි.] නොසිඳුණ; නොකැඩුණු (පා. සං. අවිච්ඡින්න)

අවිඥාන
[වි.] සිත්පිත් නැති; අචේතනික

අවිදූර දෘෂ්ටිකතාව
[නා.] දුර නොපෙනීමේ අක්ෂි දෝෂය

අවිද්‍යමාන
[වි.] නොපෙනෙන (සං. අවිද්‍යමාන)

අවිධිමත්
[වි.] පිළිවෙළක් නොමැති; අක්‍රමවත්

අවිනශ්වර
[වි.] විනාශ විය නොහැකි; නැසිය නොහැකි (සං. අවිනශ්වර)

අවිනශ්ට
[වි.] විනාශ නොවූ; නොනැසුණු (සං. අ + විනෂ්ට)

අවිනිශ්චිත
[වි.] විසඳුමක් හෝ තීරණයක් හෝ නොමැති (සං. අවිනිශ්චිත)

අවිශේෂ
[වි.] විශේෂ නොවන (සං. අවිශෙෂ)

අවිශ්වාස
[වි.] විශ්වාස නැති; ඇදහිය නොහැකි (සං. අවිශ්වාස)

අවුකන
[නා.] අනුරාධපුර දිස්ත්‍රික්කයේ ස්ථාන නාමයක්

අවුණනවා
[ක්‍රි.] අමුණනවා (පා. ආවුණාති)

අවුරනවා
[ක්‍රි.] ආවරණය කරනවා (පා. ආවාරෙති සං. ආවාරයති)

අවුල
[නා.] ව්‍යාකූලත්වය; කැලඹීම/ කලහය/ මැසිවිල්ල (පා. සං. ආකුල)

අවුළනවා
[ක්‍රි.] 1. දල්වනවා (සං. ආ+කූටයති) 2. අමුණනවා (පා. ආවුණාති)

අවුළු
[නා.ප්‍ර.] රසකැවිලි/ව්‍යඤ්ජන

අවුළුවනවා
[ක්‍රි.] දල්වනවා/අවුස්සනවා

අවේක්ෂණය
[වි.] විමසා බැලීම; පරීක්‍ෂාකාරී ව සිටීම (සං. අවෙක්‍ෂණ)

අව්කාෂ්ටය
[නා.] ඉතා තද ඉර අව්ව

අව්‍යක්ත
[වි.] චතුර නොවූ; අඥාන; නොපැහැදිලි (සං. අව්‍යක්ත)

අව්‍යය
[වි.] වෙනස් නොවන (සං. අව්‍ය)

අව්‍යාජ
[වි.] සැබෑ; අවංක

අශනිය, අසනිය
[නා.] අකුණ; හෙණය (සං. අශනි පා. අසනි)

අශාස්ත්‍රීය
[වි.] ශාස්ත්‍රානුකූල නොවන (සං. අශාස්ත්‍රීය)

අශික්ෂිත
[වි.] ශික්ෂණයක් නොලත්; නොදැමුණු (සං. අශික්‍ෂිත)

අශුචි, අසුචි
[නා.ප්‍ර.] අපවිත්‍ර දෙය; මල (සං. අශුචි පා. අසුචි)

අශුද්ධ, අසුද්ධ
[වි.] අපිරිසිදු; අපවිත්‍ර (සං. අශුද්ධ පා. අසුද්ධ)

අශෝක, අසෝක
[නා.ප්‍ර.] දඹදිව විසූ ශ්‍රේෂ්ඨ අධිරාජයකුගේ නාමය (සං. අශොක පා. අසොක)

අශෝභන, අසෝභන
[වි.] නොහොබිනා; අමනෝඥ (සං. අශොභන පා. අසොභන)

අශ්ම
[නා.ප්‍ර.] ගල; පාෂාණය (සං. අශමන්)

අශ්මරි, අශ්මරී
[නා.ප්‍ර.] මුත්‍රාශයේ ගල් ඇතිවීමේ රෝගය (සං. අශ්මරි, අශ්මරී)

අශ්‍රැ
[නා.ප්‍ර.] කඳුළු (සං. අශ්‍රැ)

අශ්‍රැත
[වි.] නො ඇසූ/ ශිල්ප ශාස්ත්‍ර නොදත් (සං. අශ්‍රැත)

අශ්‍රැධාරාව
[නා.] කඳුළු ගැලීම (සං. අශ්‍රැධාරා)

අශ්ලීල
[වි.] ග්‍රාම්‍ය; අශිෂ්ට (සං. අශ්ලීල)

අශ්වයා
[නා.] ක්ෂීරපායි ශක්තිමත් සිවුපාවකුගේ නාමය; තුරඟා (සං. අශ්ව)

අශ්වාරෝහකයා
[නා.] අසරුවා (සං. අශවාරොහක)

අෂ්ට
[නා.ප්‍ර.] අට (සං. අෂ්ට)

අෂ්ටකය
[නා.] කොටස් අටකින් යුත් සමූහය/විවාහ මංගල්ලයක දී ගායනා කරන ස්තෝත්‍ර විශේෂය (සං. අෂ්ටක)

අෂ්ටපරිෂ්කාර
[නා.ප්‍ර.] අටපිරිකර (සං. අෂ්ටපරිෂකාර පා. අට්ඨපරික්ඛාර)

අෂ්ටපාන
[නා.බහු.] අටවිධ පාන (පා. අට්ඨපාන)

අෂ්ටලෝක ධර්මය
[නා.] අටලෝ දහම (පා. අට්ඨලොකධම්ම)

අෂ්ටාංගය
[නා.ප්‍ර.] අංග අට (සං. අෂ්ටාඞ්ග පා. අට්ඨඞ්ග)

අෂ්ටාර්ය පුද්ගලයෝ
[නා.බහු.] ආර්ය පුද්ගලයෝ අට දෙනා

අෂ්ටාස්‍රය, අෂ්ටාශ්‍රය
[නා.] කෝණ අටක් හා පාද අටක් ඇති බහු අස්‍රය; අටපට්ටම (සං. අෂ්ටාස්‍ර, අෂ්ටාශ්‍ර)

අසංඛ්‍ය
[නා.ප්‍ර.] ගිණිය නොහැකි සංඛ්‍යාව; කිව නොහැකි දීර්ඝ කාලය (පා. සං. අසඞ්ඛ්‍ය)

අසඤ්ඤ, අසංඥ
[වි.] සඤ්ඤා (නාමස්කන්ධය) නැති (පා. අසඤ්ඤ සං. අසංඥ)

අසදෘශ
[වි.] සමාන නොවූ; අසහාය (සං. අසදෘශ)

අසත්පුරුෂ
[වි.] දුෂ්ට; අයහපත්; පාපිෂ්ඨ (සං. අසතපුරුෂ)

අසනිය
[නා.] අශනිය

අසන්තුෂ්ටිය
[නා.] අසතුට; අප්‍රසාදය (සං. අසන්තුෂ්ටි)

අසන්තෘප්ත
[වි.] තෘප්තියට නොපැමිණි (සං. අ+සන්තෘප්ත)

අසභ්‍ය
[වි.] ශීලාචාර නොවූ; අශිෂ්ට (සං. අසභ්‍ය)

අසමර්ථ
[වි.] අසමත් (සං. අසමර්ථ)

අසම්පූර්ණ
[වි.] සම්පූර්ණ නොවූ (සං. අසම්පූර්ණ)

අසම්බන්ධ
[වි.] සම්බන්ධ නොවූ (සං. අ+සම්බන්‍ධ)

අසම්භාව්‍ය
[වි.] සිදුවේදැයි නොවේදැයි ස්ථිර ව කිව නොහැකි (සං. අසම්භාව්‍ය)

අසරණ
[වි.] සරණක් නැති; පිහිටක් නැති (පා. අසරණ)

අසල
[වි.] නොසෙල්වෙන; නිසල (පා. සං. අචල) [නා.] ළඟ; සමීපය (පා. සං. ආසන්න)

අසළ
[වි.] පුරුදු කළ; පරිචිත (සං. සඤ්චරිත)

අසාධු ලේඛනය
[නා.] පිළිගැනීමෙන් බැහැර කළ ලැයිස්තුව; අපලේඛනය

අසාධ්‍ය
[වි.] සුව කිරීමට නොහැකි (සං. අසාධ්‍ය)

අසුචි
[නා.ප්‍ර.] අශුචි

අසුබ, අසුභ, අශුභ
[වි.] අනිෂ්ට; නරක/පිළිකුල් සහගත (සං. අශුභ පා. අසුභ)

අසුරණය
[නා.] ඇසුරුම

අසුරනවා
[ක්‍රි.] 1. පිළිවෙලට තබනවා; අඩුක්කරනවා (පා. සඤ්චාරෙති සං. සංචාරයති) 2. අවහිර කරනවා; අහුරනවා (පා. ආවාරෙති සං. ආවාරයති)

අසුරුසන
[නා.] මහපටැඟිල්ල හා මැදැඟල්ල එකට ගැටීමෙන් කරන සංඥාව

අසුරුසැණ
[නා.] අසුරුසනක් සඳහා ගතවන කාලය; ක්ෂණය

අසෙනිය
[වි.] පිදිය යුතු; පූජාවට සුදුසු (සං. අචනීය)

අස්තංගමය
[නා.] බැස යෑම; අවරට යෑම (සං. අස්තඞ්ගම පා. අත්‍ථඞ්ගම)

අස්තය
[නා.] ඉර හෝ සඳ හෝ බැස යෑම (සං. අස්ත)

අස්තිත්වය
[නා.] ඇති බව; විද්‍යමාන බව (සං. අස්තිත්‍ව)

අස්ථායී
[වි.] ස්ථිර නොවූ; චංචල (සං. අස්ථායී)

අස්ථාවර
[වි.] තහවුරු නොවූ; ස්ථාවර නොවූ (සං. අස්ථාවර)

අස්ථි
[නා.ප්‍ර.] ශරීරයේ ඇති ඇට (සං. අස්ථි පා. අට්ඨි)

අස්ථි පඤ්ජරය
[නා.] ඇට සැකිල්ල (සං. අස්ථිපඤ්ජර)

අස්ථිර
[වි.] ස්ථිර නොවූ (සං. අස්ථිර)

අස්පර්ශනීය
[වි.] ස්පර්ශ නොකළ යුතු (සං. අස්පර්ශනීය)

අස්පෘෂ්ට
[වි.] ස්පර්ශ නොකරන ලද (සං. අස්පෘෂ්ට)

අස්වාභාවික
[වි.] අසාමාන්‍ය; කෘත්‍රිම (සං. අස්වාභාවික)

අස්වැද්දුම, අස්සැද්දුම
[නා.] අලුතෙන් වගා බිමක් සකස් කිරීම

අහඹු
[වි.] බලාපොරොත්තු රහිත; අනියම් (සං. අසම්භව)

අහල පහල
[නා.] සමීපය; ළඟපාත

අහිගුණ්ඨික, අහිකුණ්ඨික
[නා.ප්‍ර.] නයි නටවන්නා/ස්ථිර වාසයක් නොමැති තැනැත්තා (පා. අහිගුණ්ඨික)

අහිවාතක
[නා.ප්‍ර.] පුරාණයේ පැවති දරුණු වසංගත රෝගයක් (පා. අහිවාතක)

අහුළනවා, අහුලනවා
[ක්‍රි.] ඇහිඳිනවා; රැස් කරනවා

අහේනිය
[නා.] ආහාර හිඟකමින් ඇති වන දුබලතාව/හිඟ පාඩුව

අළවු
[නා.ප්‍ර.] ආළවක (පා. ආළවක)

අළු
[නා.ප්‍ර.] 1. භස්ම/එනම් පැහැය (පා. ඡාරිකා) 2. වීණා දුන්න (සං. ශාරිකා)

අළුකෙසෙල්
[නා.ප්‍ර.] කෙසෙල් වර්ගයක නාමය

අළුව
[නා.] ඇඳ කකුල්වලට තබන ලී ආධාරකය/ගස් කැපීමේ දී ඇදයට කරන කැපුම/හැඳි ගසා තැබීමට පන් ආදියෙන් කරන රාමුව

අළුහම්
[නා.ප්‍ර.] චර්ම රෝග විශේෂයක්

අළුහුනු
[නා.ප්‍ර.] හුනුගල් පිළිස්සීමෙන් ලබන කුඩු

ආංගික අභිනය
[නා.] අංගචලනයෙන් පානා අභිනය (සං. ආඞ්ගික + අභිනය)

ආංගුලික
[වි.] ඇඟිලි ආකාර (සං. ආඞ්ගුල)

ආකර්ෂණය
[නා.] යමක් කෙරෙහි සිත ඇදී යෑම; යම් වස්තුවක් තවත් වස්තුවක් කෙරෙහි ඇදී යෑම (සං. ආකර්ෂණ)

ආකලනය
[නා.] බැඳීම/ගණන් කිරීම/කැමැත්ත (සං. ආකලන)

ආකස්මික
[වි.] බලාපොරොත්තු රහිත; අනපේක්ෂිත (සං. ආකස්මික)

ආකාශය, ආකාසය
[නා.] අහස/අවකාශය (සං. ආකාශ පා. ආකාස)

ආකාශ වස්තු පරීක්ෂණාගාරය
[නා.] අහසේ වූ තාරකා ආදි වස්තූන් පිළිබඳ පරීක්ෂණ පවත්වන ස්ථානය

ආකාසානඤ්චායතනය
[නා.] අරූප ලෝකයක නමක්/ ධ්‍යාන භාවනාවක නමක්

ආකීර්ණ
[වි.] ගැවසුණු/ පිරුණු (සං. ආකීර්ණ)

ආකුල
[වි.] අවුල් වූ; ව්‍යාකුල වූ/ ගහන වූ (පා. සං. ආකුල)

ආකෘති පත්‍රය
[නා.] ඉල්ලුම් පත්‍ර ආදියේ සැලසුම් දක්වන ආදර්ශ පත්‍රිකාව

ආකෘතිය
[නා.] හැඩය; ආකාරය (සං. ආකෘති)

ආකෘෂ්ට
[වි.] ආකර්ෂණය කළ (සං. ආකෘෂ්ට)

ආකෝටනය
[නා.] තැළීම; ගැහීම (පා. ආකොටන)

ආක්‍රමණය
[නා.] අවනත කරන අදහසින් රටකට කඩා වැදීම/ පා තැබීම/ අතික්‍රමණය කිරීම (සං. ආක්‍රමණ)

ආක්‍රෝශ
[නා.ප්‍ර.] බැණීම; නින්දාව (සං. ආක්‍රොශ)

ආක්‍රෝශ පරිභව
[නා.ප්‍ර.] බැණ වැදීම සහිත ගර්හාව (සං. ආක්‍රොශ පා. සං. පරිභව)

ආක්ෂේපය
[නා.] වැළැක්වීම/ සිත කැලඹීම (සං. ආක්‍ෂෙප)

ආඛ්‍යාතය
[නා.] කීම; ප්‍රකාශය/ ක්‍රියා පදය (පා. සං. ආඛ්‍යාත)

ආඛ්‍යානය
[නා.] කීම; කථනය/ කථාන්තරය/ උත්තරය (පා. සං. ආඛ්‍යාන)

ආඛ්‍යායිකාව
[නා.] ප්‍රබන්ධ කතාව/ ලුහුඬු කතාව (පා. සං. ආඛ්‍යායිකා)

ආඛ්‍යාව
[නා.] නාමය; අභිධානය (සං. ආඛ්‍යා)

ආගමනය
[නා.] පැමිණීම; එළඹීම/ අරමුණ සඵල කර ගැනීම (පා. සං. ආගමන)

ආගමානුකූල
[වි.] ආගමට අනුව කටයුතු කරන

ආඝාතය
[නා.] අංශභාග රෝගය/ ඝාතනය කිරීම/ ක්‍රෝධය; වෛරය (පා. සං. ආඝාත)

ආඝ්‍රාණය
[නා.] ගඳ සුවඳ දැනීම හා බැලීම (සං. ආඝ්‍රාණ)

ආචරණය
[නා.] හැසිරීම. පැවැත්ම/ ප්‍රතිවිපාකය (සං. ආචරණ)

ආචාර ධර්මය
[නා.] යහපත් හැසිරීම; යුක්ති ධර්මය (සං. ආචාරධර්ම)

ආචාරශීලී
[වි.] යහපත් හැසිරීමෙන් යුත්

ආචාරිනිය
[නා.] ගුරුවරිය; ආචාර්යවරිය

ආචාර්ය, ආචාර්‍ය, ආචාර්‍ය්‍ය
[නා.ප්‍ර.] ශිල්ප ශාස්ත්‍ර උගන්වන තැනැත්තා; ගුරුවරයා/බහුශ්‍රැතයා (සං. ආචාර්‍ය)

ආචීර්ණ
[වි.] පුරුදු කළ; පුහුණු කළ (සං. ආචීර්ණ)

ආචූෂණය
[නා.] උරා ගැනීම (සං. ආචූෂණ)

ආච්ඡාදනය
[නා.] පොරවනය; වැස්ම; වස්ත්‍රය (සං. ආච්ඡාදන)

ආජානීය, ආජානේය
[වි.] ශ්‍රේෂ්ඨ ජන්ම ඇති; උසස් වර්ගයේ උපන් (පා. ආජානීය)

ආජානු
[ක්‍රි.වි.] දණහිස දක්වා (පා. සං. ආජානු)

ආඥා
[නා.ප්‍ර.] නියෝගය, විධානය/බලය (සං. ආඥා)

ආඥාදායකයා
[නා.] අණදෙන්නා; ඒකාධිපතියා

ආඥාපණත, ආඥාපනත
[නා.] නියෝගය; සම්මත කළ නීතිරීති, බලතල ඇතුළත් ලේඛනය

ආඥාපති
[නා.ප්‍ර.] හමුදාවක අණ දෙන නිලධාරියා

ආටෝප
[වි.] සාඩම්බර; උජාරු (සං. ආටොප)

ආඩපළි, ආඩාපාළි
[නා.ප්‍ර.] නෝක්කාඩු (දෙ. அடாப்பழி)

ආඩම්බර
[වි.] උඩඟු; අහංකාර (සං. ආඩම්බර)

ආඩ්‍ය
[වි.] සමෘද්ධි; ඉසුරෙන් පිරි (සං. ආඪ්‍ය)

ආණම
[නා.] උකු හොද්ද (දෙ. ஆணம்)

ආණ්ඩුව
[නා.] පාලනය; රටක් පාලනය කිරීමට ප්‍රධානයකු යටතේ ඇති මණ්ඩලය (දෙ. ஆண்டு)

ආඬි
[නා.ප්‍ර.] තෙලිඟු දේශයේ වැසියා

ආතත
[නා.ප්‍ර.] එකැස් බෙරය (පා. ආතත)

ආතතිය
[නා.] මනසේ ඇතිවන ව්‍යාකූල බව (සං. ආතති)

ආත්මඝාතක
[වි.] සිය පණ හානි කරගන්නා වූ (සං. ආත්මඝාතක)

ආත්මපරිත්‍යාගය
[නා.] තමාගේ ශරීරය හෝ යස ඉසුරු හෝ යම්කිසි පරමාර්ථයක් උදෙසා කැපකිරීම (සං. ආත්මපරිත්‍යාග)

ආත්මභාවය
[නා.] සත්ත්වයකු යම් කිසි ආත්මයක ලබන උපත

ආත්මාභිමානය
[නා.] තමන් පිළිබඳ ව ඇති බලවත් හැඟීම

ආත්මාර්ථ
[නා.ප්‍ර.] තමාගේ යහපත; ස්වකීය අභිවෘද්ධිය (සං. ආත්මාර්ථ)

ආත්මාර්ථකාමී
[වි.] තමාගේ අභිවෘද්ධියට කැමති

ආදරණීය
[වි.] ආදරය කළ යුතු

ආදර්ශකය
[නා.] නිදර්ශකය/කැඩපත (සං. ආදර්ශක)

ආදර්ශය
[නා.] ගුරුකමට ගත හැකි ක්‍රියාමාර්ගය/ අනුරූපය; නිදර්ශනය (සං. ආදර්ශ)

ආදර්ශවත්
[වි.] ආදර්ශයට ගත හැකි; අනුගමනය කළ යුතු

ආදානය
[නා.] පැහැර ගැනීම/ ග්‍රහණය/ අය කර ගැනීම (පා. සං. ආදාන)

ආදායකයා
[නා.] මුදල් ලැබිය යුතු පුද්ගලයා හෝ ආයතනය

ආදායම
[නා.] ප්‍රතිලාභය; යම් මාර්ගයකින් උපයන මුදල (දෙ. ஆதாயம்)

ආදාසය
[නා.] කැඩපත (පා. ආදාස)

ආදාහනය
[නා.] මළ සිරුරු දැවීම/ සුසාන භූමිය (පා. ආදාහන)

ආදිකර්තෘ
[නා.ප්‍ර.] යමක් ආරම්භ කළ තැනැත්තා; ප්‍රාරම්භකයා (සං. ආදිකර්තෘ)

ආදිකාලීන
[වි.] පුරාණ (පා. සං. ආදිකාලීන)

ආදිත්‍යයා
[නා.] දෙවියා/ සූර්යයා (සං. ආදිත්‍ය)

ආදිපාද
[නා.ප්‍ර.] ගරු කටයුතු මූලිකයා; ඈපා (පා. ආදිපාද)

ආදිෂ්ට
[වි.] නියම කළ/ සඳහන් කළ (සං. ආදිෂ්ට)

ආදීනවය
[නා.] දෝෂය; අනිටු විපාකය (පා. සං. ආදීනව)

ආදේශකය
[නා.] යමක් වෙනුවට යොදා ගන්නා දෙය (සං. ආදෙශක)

ආදේශය
[නා.] යමක් වෙනුවට අනෙකක් පැමිණවීම/ උපදේශය (සං. ආදෙශ)

ආද්‍යන්ත
[නා.ප්‍ර.] මුල සහ අග/ සම්පූර්ණ දෙය (සං. ආද්‍යන්ත)

ආධානග්‍රාහී
[වි.] සිය මතයෙහි ම දැඩි ව එල්බගත් (සං. ආධානග්‍රාහී)

ආධානය
[නා.] තැන්පත් කිරීම/ ගැබ් ගැනීම (පා. සං. ආධාන)

ආධාරකය
[නා.] යමක් උසුලා සිටින හෝ දරා සිටින හෝ දෙය (පා. සං. ආධාරක)

ආධාරය
[නා.] යමක් උසුලා සිටින හෝ දරා සිටින හෝ දෙය/ උපකාරය; සහාය/ පරිත්‍යාග කරන මුදල (පා. සං. ආධාර)

ආධික්‍යය
[නා.] අධික බව; සුලභ බව (පා. ආධික්‍ය)

ආධිපත්‍යය
[නා.] අධිපති බව; ස්වාමිත්වය (සං. ආධිපත්‍ය)

ආධුනික
[වි.] අලුත්; නවක (පා. සං. ආධුනික)

ආධ්‍යාත්මික
[වි.] සිතෙහි පවත්නා; අධ්‍යාත්මයෙහි පවතින (සං. ආධ්‍යාත්මික)

ආන
[නා.ප්‍ර.] 1. ආශ්වාසය (සං. ආන) 2. පැදුරු, මලු ආදිය එල්ලා තබන ආධාරකය (පා. සං. ආධාන)

ආනත තලය
[නා.] පසෙකට ඇල වූ සමතලය

ආනනය
[නා.] මුඛය/ මුහුණ/ කටකලියාව (පා. සං. ආනන)

ආනමාළු, ආනවාළු
[නා.ප්‍ර.] කෙසෙල් වර්ගයක නාමය (දෙ. ஆனைவாழை)

ආනයනය
[නා.] භාණ්ඩ ආදිය රටකින් රටකට ගෙන්වීම; ආයාතය (පා. සං. ආනයන)

ආනාපාන
[නා.ප්‍ර.] හුස්ම ගැනීම හා හෙළීම (පා. ආනාපාන)

ආනිශංස, ආනිසංස
[නා.ප්‍ර.] යහපත් ප්‍රතිඵලය; කුසල විපාකය (බෞ.සං. ආනිශංස පා. ආනිසංස)

ආනුභවික
[වි.] හුදෙක් නිරීක්‍ෂණ මත පදනම් වූ/ අත්දැකීමට සීමා වූ

ආනුභාවය
[නා.] බල මහිමය; තේජස (පා. ආනුභාව)

ආනුෂංගික
[වි.] අප්‍රධාන වශයෙන් පැමිණි; යමක් අනුසාරයෙන් ආ (සං. ආනුෂඞ්ගික)

ආන්දෝලනය
[නා.] කම්පනය; කැලඹීම/පැද්දීම; එහා මෙහා සෙලවීම (සං. ආන්‍දොලන)

ආන්ධ්‍ර
[නා.] ඉන්දියාවේ නැගෙනහිර දෙස පිහිටි තෙලිඟු රට

ආපණය
[නා.] වෙළඳ සැල; සල්පිල (පා. සං. ආපණ)

ආපණ ශාලාව
[නා.] වෙළඳ සැල

ආපදාව
[නා.] අනතුර; ව්‍යසනය (පා. සං. ආපදා)

ආපන්න
[වි.] පැමිණි (පා. සං. ආපන්න)

ආපාතය
[නා.] වැටීම; බැස්ම (සං. ආපාත)

ආපාථය
[නා.] දැකීම, ඇසීම ආදියට යොමු වීම; ඉන්ද්‍රිය ගෝචරය (පා. ආපාථ)

ආපානය
[නා.] සුරා පානය/ සුරා සැල; අවන් හල (පා. සං. ආපාන)

ආපාන ශාලාව
[නා.] සුරා සැල (සං. ආපානශාලා)

ආප්ත
[වි.] දැනුමැති; වියත්/ ලබන ලද; අධිගත (සං. ආපත)

ආප්තෝපදේශය
[නා.] වියත් උපදේශය; උපදේශ වාක්‍යය; ප්‍රස්තාව පිරුළ (සං. ආප්තොපදෙශ)

ආබද්ධ
[වි.] බැඳුණු/ ඊළඟ; යාබද (පා. සං. ආබද්ධ)

ආබාධය
[නා.] රෝගය; කරදරය/පීඩාව; හිංසාව (පා. සං. ආබාධ)

ආබාධිත
[වි.] රෝගයෙන් හෝ අවහිරයෙන් හෝ පීඩිත (පා. සං. ආබාධිත)

ආභරණය
[නා.] ශරීර අලංකාරය සඳහා රන්, රිදී, මැණික් ආදියෙන් තැනූ පලඳනාව (පා. සං. ආභරණ)

ආභස්සර
[නා.ප්‍ර.] බ්‍රහ්ම ලෝකයක නාමය (පා. ආභස්සර)

ආභාසය
[නා.] ආකාරය; සාදෘශ්‍යය/ අවබෝධය/ ආලෝකය; ප්‍රභාව/ බලපෑම (පා. සං. ආභාස)

ආමන්ත්‍රණය
[නා.] ඇමතීම; ආරාධනය (සං. ආමන්ත්‍රණ)

ආමර්ෂණය, ආමර්ශනය
[නා.] ස්පර්ශ කිරීම; ග්‍රහණය (සං. ආමර්ෂණ, ආමර්ශන)

ආමලක
[නා.ප්‍ර.] නෙල්ලි (පා. සං. ආමලක)

ආමානය
[නා.] පීඩනය, පරිමාව ආදිය මැනීමට භාවිත කරන උපකරණය/ කම්බි තහඩු ආදියෙහි ඝනත්වය මනින උපකරණය

ආමාශය
[නා.] ආහාර ජීර්ණය කරන අවයවය (සං. ආමාශ)

ආමාශයික ප්‍රදාහය
[නා.] ආමාශයේ ශ්ලේෂ්මල පටලවල ඉදිමීම

ආමිෂය, ආමිසය
[නා.] සිවුපසය/ ආහාර; කෑම (සං. ආමිෂ පා. ආමිස)

ආමිස පූජාව, ආමිෂ පූජාව
[නා.] චීවර ආදි සිවුපසය පිදීම (පා. ආමිස පූජා)

ආමුඛ
[වි.] අභිමුඛ; ඉදිරිපස වන (සං. ආමුඛ)

ආම්‍ර
[නා.ප්‍ර.] අඹ (සං. ආම්‍ර)

ආම්ලිකතාව
[වි.] ඇඹුල් ගතිය/රුධිරයේ හයිඩ්‍රජන් අයන සාන්ද්‍රණය සාමාන්‍ය සීමාව ඉක්මවා යෑම

ආයත
[වි.] දීර්ඝ වූ/ වෘත්තාකාර/ ඉලිප්සාකාර (පා. සං. ආයත)

ආයත චතුරස්‍රය
[නා.] පළලට වඩා දිග ඇති හතරැස් රූපය (සං. ආයත චතුරස්‍ර)

ආයතනය
[නා.] වාසස්ථානය; නිවාසය; පොදු අරමුණකින් පිහිටුවා ගත් ස්ථානය (පා. සං. ආයතන)

ආයාචනය
[නා.] අයැදුම (පා. ආයාචනා)

ආයාත
[වි.] පැමිණි/ආනයනය කළ (පා. සං. ආයාත)

ආයාසය
[නා.] උත්සාහය; පරිශ්‍රමය; වෙහෙස (පා. සං. ආයාස)

ආයිත්තම
[නා.] පලඳනාව; ආභරණය (දෙ. ஆயத்தம்)

ආයුධය
[නා.] අවිය (පා. සං. ආයුධ)

ආයුධ සන්නද්ධ
[වි.] ආයුධයෙන් සැරසුණු

ආයුර්වේදය
[නා.] ආයු පවත්වා ගැනීමට අදාළ ශාස්ත්‍රය; පෙරදිග වෛද්‍ය ශිල්පය (සං. ආයුර්වේද)

ආයුෂය
[නා.] ජීවත් වන කාලය; වයස (සං. ආයුෂ)

ආයුෂ්මත්
[වි.] දීර්ඝායුෂ ඇති/ පූජාර්හ; ගෞරවාර්හ (සං. ආයුෂ්මත්)

ආයුසංස්කාරය
[නා.] ආයු පලදීමේ ශක්තිය (පා. ආයුසඞ්ඛාර)

ආයෝජනය
[නා.] යෙදවීම/ ව්‍යාපාර ආදියට යොදන මූලධනය (සං. ආයොජන)

ආරංචිය
[නා.] තොරතුර; පුවත (දෙ. ஆராய்ச்சி)

ආරක්‍ෂක
[වි.] රැකීම කරන; මුරකරන (සං. ආරක්‍ෂක)

ආරක්ෂණය
[නා.] රැක ගැනීම; සුරැකීම (සං. ආරක්‍ෂණ)

ආරක්ෂාව
[නා.] රැකීම; සුරක්‍ෂිතභාවය (සං. ආරක්‍ෂා)

ආරණ්‍යය
[නා.] අරණ්‍යය

ආරබ්ධ
[වි.] ආරම්භ කළ; පටන් ගත් (සං. ආරබ්ධ)

ආරමණය
[නා.] සිත් පිනවීම/ නැවතීම (පා. සං. ආරමණ)

ආරම්භය
[නා.] මුල පිරීම; පටන් ගැනීම/වෑයම; පරිශ්‍රමය (සං. ආරම්භ)

ආරම්මණය
[නා.] අරමුණ (පා. ආරම්මණ)

ආරවුල, ආරාවුල
[නා.] ගැටුම

ආරාධනය
[නා.] ඉල්ලීම; අයැදුම/ සතුටු කිරීම/ ආදර ගෞරව දැක්වීම; ප්‍රණාමය (පා. සං. ආරාධන)

ආරාධිත
[වි.] ආරාධනය කරන ලද (පා. සං. ආරාධිත)

ආරූඪ
[වි.] නැඟුණු; ආරෝහණය කළ/ ඇතුළත්; සඳහන් කරන ලද (සං. ආරූඪ)

ආරෝග්‍යය
[නා.] ලෙඩින් තොර බව; සනීපය (පා. සං. ආරොග්‍ය)

ආරෝචනය
[නා.] ප්‍රකාශ කිරීම; සැල කිරීම (පා. ආරොචන)

ආරෝපණය
[නා.] නැංවීම; නැඟීම/ යමකු පිට පැවරීම/ පැළ කිරීම/ විදුලි බලය කැවීම (පා. සං. ආරොපණ)

ආරෝහණ
[වි.] නඟන; ක්‍රමයෙන් වැඩි වන (පා. සං. ආරොහණ)

ආරෝහපරිණාහ
[වි.] උසට නිසි මහත ඇති; කඩවසම් (පා. ආරොහපරිණාහ)

ආර්තවය
[නා.] ඔසප් වීම (සං. ආර්තව)

ආර්ථික
[වි.] අර්ථය හෙවත් ධනය හා සම්බන්ධ (සං. ආර්ථික)

ආර්ද්‍ර
[වි.] තෙත් වූ/ අමු/ අලුත්; නව (සං. ආර්ද්‍ර)

ආර්ය, ආර්‍ය, ආර්‍ය්‍ය
[නා.ප්‍ර.] උත්තමයා; ශ්‍රේෂ්ඨයා/ ගුරුවරයා/ ජන වර්ගයක නාමය (සං. ආර්ය)

ආර්ය ශ්‍රාවකයා
[නා.] ආර්ය මාර්ගයට පැමිණි තැනැත්තා (සං. ආර්යශ්‍රාවක)

ආර්යාව, ආර්‍යාව, ආර්‍ය්‍යාව
[නා.] උත්තම ස්ත්‍රිය/ ප්‍රභූ කාන්තාව (සං. ආර්යා)

ආර්ෂ
[වි.] ඍෂිවරයකු විසින් භාවිත කරන ලද (සං. ආර්ෂ)

ආලකමන්දාව
[නා.] අලකාපුරය; කුවේරයාගේ වාසභවනය (පා. ආලකමන්‍දා)

ආලත්ති
[නා.ප්‍ර.] ආශිර්වාද හා ගෞරවාචාර වශයෙන් පහනක් ගෙන කරන පූජාව/රංගනය (දෙ. ஆலத்தி)

ආලපන
[නා.ප්‍ර.] ඇමතීම; ආමන්ත්‍රණය (පා. සං. ආලපන)

ආලම්බනය
[නා.] එල්ලෙන දෙය; ආධාරය/එල්ලීම (පා. සං. ආලම්බන)

ආලය
[නා.ප්‍ර.] ඇල්ම; ආදරය/ගෘහය (පා. සං. ආලය)

ආලස්‍යය
[නා.] අලස බව; කුසීත බව (සං. ආලස්‍ය)

ආලානය
[නා.] ඇතුන් බඳින ටැඹ (පා. සං. ආලාන)

ආලාපය
[නා.] කතා බහ/කථාව/ගීයක රාග ස්වරූපය හැඳින්වීමට ඊට අයත් ස්වර සමූහය ගායනය කිරීම (සං. ආලාප)

ආලිංගනය
[නා.] වැලඳ ගැනීම (පා. සං. ආලිඞ්ගන)

ආලින්දය
[නා.] පිළ; ඉස්තෝප්පුව (පා. සං. ආලින්‍ද)

ආලිප්ත
[වි.] ආලේප කළ (සං. ආලිප්ත)

ආලිස්සම
[නා.] අලස බව; කම්මැළිකම/ අවිනිශ්චිත බව (දෙ. ஆலட்சியம்)

ආලේඛ්‍යය
[නා.] ලිවීම/සිතුවම/සිතුවම් ඇඳීම (සං. ආලෙඛ්‍ය)

ආලේපනය
[නා.] ගෑම; තැවරීම (පා. සං. ආලෙපන)

ආලෝකය
[නා.] එළිය; දීප්තිය (පා. සං. ආලොක)

ආලෝක වර්ෂය
[නා.] වර්ෂයක දී ආලෝකය ගමන් කරන දුර ප්‍රමාණය

ආලෝචනය
[නා.] දැකීම; බැලීම (පා. සං. ආලොචන)

ආලෝළනය, ආලෝලනය
[නා.] ඇලළීම; කැලඹීම (පා. ආලොළන පා. සං. ආලොලන)

ආවරණය
[නා.] වැසීම/ වැස්ම; තිරය/බාධාව; අවහිරය/ආරක්‍ෂාව (පා. සං. ආවරණ)

ආවර්ජන
[නා.ප්‍ර.] සිහි කිරීම; මෙනෙහි කිරීම (සං. ආවර්ජන පා. ආවජ්ජනා)

ආවර්තනය
[නා.] කරකැවීම; පෙරළීම; පරිභ්‍රමණය (සං. ආවර්තන)

ආවර්තිතාව
[නා.] යමක් සමාකාර අන්තරයක් ඇති ව නැවත නැවත සිදුවීම

ආවලිය
[නා.] පෙළ; වැල/ සමූහය; පද්ධතිය/වංශය (පා. සං. ආවලී)

ආවශ්‍යක
[වි.] උවමනා කරන; අවශ්‍ය වූ (සං. ආවශ්‍යක)

ආවස්ථික
[වි.] අවස්ථාවට සුදුසු (සං. ආවස්ථික)

ආවාසය
[නා.] වසන තැන/ පැවිදි ආරාමය (පා. සං. ආවාස)

ආවාහනය
[නා.] කැඳවීම; ආරාධනා කිරීම; පමුණුවීම (සං. ආවාහන)

ආවිෂ්ට
[වි.] ආවේශ වූ; ආරූඪ වූ (සං. ආවිෂ්ට)

ආවෘත
[වි.] ආවරණය වූ; වැසුණු (සං. ආවෘත)

ආවෘත්ත
[වි.] කරකැවුණු; ආපසු හැරුණු (සං. ආවෘත්ත)

ආවේණික
[වි.] අන්‍යයන් හා සාධාරණ නොවූ; විශේෂ වූ/ නොකඩවා පවත්වා ගෙන ආ (පා. ආවෙණික)

ආවේදනය
[නා.] නිවේදනය; දැනුම් දීම/ දැනුම (පා. සං. ආවෙදන)

ආවේශනය
[නා.] පිවිසීම/ ආරූඪ වීම (සං. ආවෙශන)

ආවේශය, ආවේසය
[නා.] වැහීම; ආරූඪ වීම (සං. ආවෙශ පා. ආවෙස)

ආශංසනය, ආශිංසනය
[නා.] ප්‍රාර්ථනය; ආශිර්වාදය (සං. ආශංසන)

ආශය
[නා.ප්‍ර.] ලගින තැන/ දිය ආදිය රැඳුණ කෝෂය/ අදහස; පරමාර්ථය (සං. ආශය)

ආශයිකාව
[නා.] ද්‍රව හෝ වායු හෝ අඩංගු කුඩා කෝෂය (සං. ආශයික)

ආශාව, ආසාව
[නා.] කැමැත්ත/තෘෂ්ණාව; ලෝභය/ආදරය/අදහස (සං. ආශා පා. ආසා)

ආශාවරී
[නා.ප්‍ර.] භාරතීය සංගීතයේ මේලයක නාමය (හි. ආසාවරී)

ආශිංසනය
[නා.] ආශංසනය

ආශී
[නා.ප්‍ර.] සර්පයකුගේ දළය (සං. ආශී)

ආශීර්වාදය
[නා.] ශුභ පැතීම/ඉෂ්ට ප්‍රාර්ථනාව (සං. ආශීර්වාද)

ආශීර්විෂ
[නා.ප්‍ර.] සර්පයා/ සර්පයකුගේ දළෙහි ඇති විෂ (සං. ආශීර්විෂ)

ආශ්චර්ය, ආශ්චර්‍ය, ආශ්චර්‍ය්‍ය
[නා.ප්‍ර.] අපූර්ව දර්ශනය හෝ සිදුවීම; අරුමය (සං. ආශ්චර්ය)

ආශ්‍රමය
[නා.] පන්සල; තාපසාරාමය (සං. ආශ්‍රම)

ආශ්‍රය
[නා.ප්‍ර.] අැසුරරුඇ/ යමක් රඳා පවතින තැන (සං. ආශ්‍රය)

ආශ්‍රිත
[වි.] ඇසුරු කළ/ වාසය කළ (සං. ආශ්‍රිත)

ආශ්‍රේය
[වි.] ඇසුරු කළ (සං. ආශ්‍රෙය)

ආශ්ලිෂ්ට
[වි.] වැලඳගත්; එල්බගත් (සං. ආශ්ලිෂ්ට)

ආශ්වාස ප්‍රශ්වාස
[නා.ප්‍ර.] හුස්ම ඇතුළට ගැනීම හා පිට කිරීම (පා. අස්සාසපස්සාස)

ආශ්වාසය
[නා.] හුස්ම ගැනීම (සං. ආශ්වාස)

ආෂාඪ
[නා.ප්‍ර.] ඇසළ (සං. ආෂාඪ)

ආසක්ත
[වි.] බැඳුණු; ඇලුණු; නිරත වූ (සං. ආසක්ත)

ආසන ඝරය
[නා.] විහාරස්ථානවල පුද පූජා කිරීමට වජ්‍රාසනය හෝ මල් ආසනය හෝ වටකොට ඉදි කළ ගෙය (පා. ආසනඝර)

ආසනය
[නා.] ඉඳගන්නා ඉරියව්ව/ ඉඳගන්නා තැන/ වේදිකාව (පා. සං. ආසන)

ආසන්න
[වි.] සමීප; කිට්ටු (පා. ආසන්න)

ආසව
[නා.ප්‍ර.] 1. පැසවා පෙරාගත් දෙය (පා. සං. ආසව) 2. කෙලෙස් (පා. ආසව)

ආසවනය
[නා.] ද්‍රවයක් වාෂ්ප බවට හරවා යළි ඝනීභවනය කිරීමෙන් ද්‍රව වෙන් කිරීමේ ක්‍රමය

ආසාදනය
[නා.] රෝග බෝවීම; රසායනික ද්‍රව්‍ය හෝ ක්‍ෂුද්‍ර ජීවීන් හෝ වැනි බාහිර සාධක නිසා ශරීරයේ ඇති වන සංකූලතාව (පා. සං. ආසාදන)

ආසාව
[නා.] ආශාව

ආසිංසනා
[නා.ප්‍ර.] ආශංසනය (පා. ආසිංසනා)

ආස්තරණය
[නා.] ඇතිරීම/ ඇතිරිල්ල (සං. ආස්තරණ)

ආස්ථානය
[නා.] රාජ සභාව/ ඔටුන්න හිමි කුමාරයා යන අරුත් දෙන අභිධානයක් (සං. ආස්ථාන)

ආස්පද
[නා.ප්‍ර.] ස්ථානය/ තනතුර (සං. ආස්පද)

ආස්වාදනය
[නා.] විඳීම; රසවිඳීම/ අගය කොට සැලකීම (සං. ආස්වාදන)

ආස්වාදය
[නා.] විඳීම; රස විදීම/ තෘප්තිය (සං. ආස්වාද)

ආහරණය
[නා.] ගෙන ඒම/ ඇද දැමීම/ ආහාර ගැනීම (පා. සං. ආහරණ)

ආහාර්ය
[නා.ප්‍ර.] ගෙන ඒම; පැමිණවීම/ උද්ධාරණය/ සිව් වැදෑරුම් අභිනයන්ගෙන් එකක් (සං. ආහාර්ය)

ආහ්ලාදය
[නා.] සතුට; ආනන්දය (සං. ආහ්ලාද)

ආළවක
[නා.ප්‍ර.] බුද්ධකාලීන ව විසූ යක්ෂයකුගේ නාමය (පා. ආළවක)

ආළාපාළුව
[නා.] විනාශය; හානිය (දෙ. ஆமும்பாமுமாய்)

ආළාරකාලාම
[නා.ප්‍ර.] සිදුහත් බෝසතුන් උපදෙස් ලැබූ තවුසකුගේ නාමය (පා. ආළාරකාලාම)

ආළාහනය
[නා.] මිනී දැවීම; ආදාහනය (පා. ආළාහන)

ඇකිළෙනවා
[ක්‍රි.] රැලි ගැසෙනවා; ප්‍රමාණයෙන් කුඩා වෙනවා; හැකිළෙනවා (පා. සඞ්කුටති)

ඇගිටි, ඇඟිටි
[නා.ප්‍ර.] අඩක් බොල් වූ වී හෝ එම වීවලින් ගන්නා හාල්

ඇඟ
[නා.ප්‍ර.] කය; ශරීරය/ රහසඟ; ලිඟුව (පා. අඞ්ගී සං. අඞ්ගින්)

ඇඟමැළි
[නා.ප්‍ර.] කම්මැළිකම; අලසකම

ඇඟලුම්
[නා.ප්‍ර.] ඇඳුම; වස්ත්‍රය

ඇඟෑලුම්කම
[නා.] හිතවත් බව; බැඳීම

ඇඟිල්ල
[නා.] අත් පා කෙළවර වෙන් වෙන් ව පිහිටා ඇති පුරුක් සහ නිය සහිත අවයවය (පා. සං. අඞ්ගුලි)

ඇඟෙනවා
[ක්‍රි.] සිතට නැඟෙනවා; වැටහෙනවා

ඇටමිදුලු, ඇටමිඳුලු
[නා.බහු.] ඇට කුහරවල ඇති මේද සහිත මොළොක් ද්‍රව්‍යය (පා. අට්ඨිමිඤ්ජා)

ඇටර්නි බලය, ඇටෝනි බලය, ඇටෝර්නි බලය
[නා.] කෙනකු වෙනුවෙන් පෙනී සිටීමට නීතියෙන් ලබාගත් බලය (ඉං. attorney)

ඇටසැකිලි
[නා.ප්‍ර.] අස්ථි පඤ්ජරය (පා. අට්ඨිසඞ්කලිකා)

ඇටිකුකුළා
[නා.] පක්ෂියකුගේ නාමය

ඇට්ටකුණා
[වි.] නිසියාකාර ව නොතැම්බුණු

ඇට්ටැඹියා
[නා.] පහත් මෙහෙයක යෙදෙන්නා

ඇණ
[නා.ප්‍ර.] යම් යම් දේ පිරිද්දීමට භාවිත කරන ලෝහ හෝ ලී ආදියෙන් සෑදූ කුරු විශේෂයක් (පා. සං. ආණි + -ක)

ඇණවනවා
[ක්‍රි.] අණ කරනවා; නියම කරනවා (පා. ආණාපෙති)

ඇණවුම
[නා.] නියෝගය; විධානය/ කිසියම් ආයතනයකින් භාණ්ඩ ලබා ගැනීම සඳහා කරන ඉල්ලීම

ඇණිය
[නා.] යුද්ධ සේනාව; හමුදාව/ සමූහය/ ජල යාත්‍රාවක ඉදිරි කොටස

ඇතිනිය, ඇතින්න
[නා.] ඇතාගේ ගැහැනු සතා (පා. හත්‍ථීනි සං. හස්තිනී)

ඇතිරිලි
[නා.ප්‍ර.] ආස්තරණය (සං. ආස්තරණ පා. අත්‍ථරිකා)

ඇතිළිය
[නා.] නොගැඹුරු, කට පළල් බඳුන

ඇතුල්පත, ඇතුල්පොත
[නා.] පන් ආදියෙන් වියන ලද වට්ටි විශේෂයක්

ඇතුළ
[නා.] අභ්‍යන්තරය (පා. සං. අන්තර)

ඇතුළත්
[වි.] අඩංගු; අන්තර්ගත

ඇතුළු
[වි.] මධ්‍යගත/ අඩංගු (පා. සං. අන්තර)

ඇත් මුළ
[නා.ප්‍ර.] ඇත් සමූහය; ඇත් රැළ

ඇදහැලෙනවා
[ක්‍රි.] පහළට වැටෙනවා

ඇදහිලි
[නා.ප්‍ර.] විශ්වාස

ඇන කොටා ගන්නවා
[ක්‍රි.] ගහ බැණ ගන්නවා; කලහ කර ගන්නවා

ඇන ගන්නවා
[ක්‍රි.] පහර දෙනවා; එකිනෙකා හිසින්, අඟින්, දළින්, උල් ආයුධ ආදියෙන් පහර දී ගන්නවා

ඇන හිටිනවා
[ක්‍රි.] ක්‍රියා විරහිත වෙනවා; නතර වෙනවා

ඇනුම් පදය
[නා.] කෙනකුට ව්‍යංගයෙන් කියන කටුක වචනය; සිත රිදෙන ව්‍යංගාර්ථවත් ප්‍රකාශය

ඇනුම් බැණුම්
[නා.ප්‍ර.] ඇනුම් පද කීම හා පරිභව කිරීම

ඇන්නෑව
[නා.] කරදරය/ නිශ්ඵල දෙය/ දෝෂය (සං. අන්‍යාය)

ඇඳ
[නා.] යහන; සයනය

ඇඳිරිය
[නා.] කළුවර/ ඇසේ පෙනීම අඩු කරන රෝගය (පා. සං. අන්‍ධකාර)

ඇඳිලි
[නා.ප්‍ර.] ඇඟිලි/ ඇඟිලි එක් කොටගත් දෝත (පා. සං. අඤ්ජලි)

ඇඳුම් පැලඳුම්
[නා.ප්‍ර.] අඳින පලඳින දේ

ඇමැතිනිය, ඇමතිනිය
[නා.] අමාත්‍යවරිය

ඇමුණුම
[නා.] සම්බන්ධ කිරීම/ ලේඛනයකට එකතු කළ අතිරේක කොටස

ඇඹණිය, ඇඹෙණිය
[නා.] අඹුව; භාර්යාව

ඇඹලයා
[නා.] ගුරුපාට කුහුඹු විශේෂයක්/ යමක් කෙරෙහි දැඩි සේ ඇලුණු තැනැත්තා

ඇඹුල
[නා.] අම්ල රසය/ කුඹුරේ දී අනුභව කරන ආහාරය/ ඇඹුල් රසය ප්‍රධාන කොට ගත් ව්‍යංජන විශේෂය

ඇඹුල් කැඳ
[නා.] බතින් පෙරූ කැඳ (පා. අම්බිල කඤ්ජික)

ඇරඹුම
[නා.] ආරම්භය

ඇල
[වි.] ඇද; කෙළින් නැති/ පැත්ත

ඇලපත
[නා.] ශරීර පාර්ශ්වය

ඇලපිල්ල
[නා.] ‘ආ’ ස්වරය දැක්වීමට ව්‍යඤ්ජනාශ්‍රිත ව යොදන ලකුණ

ඇලළෙනවා
[ක්‍රි.] කැලඹෙනවා/ කම්පා කරනවා

ඇලි
[නා.ප්‍ර.] ඇල්ල; ජලධාරාව/ අගල

ඇලුණු
[වි.]ඇලෙනවා යන්නෙහි අතීත කෘදන්තය

ඇලුමීනියම්
[නා.ප්‍ර.] සැහැල්ලු ලෝහ වර්ගයක් (ඉං. aluminium)

ඇලුම් කරනවා
[ක්‍රි.] ආශා කරනවා; කැමති වෙනවා

ඇලෙනවා
[ක්‍රි.] එකිනෙකට බැඳෙනවා (පා. අල්ලීයති)

ඇල්මැරුණු
[වි.] සීතල ගතිය නැති වූ

ඇවිටිල්ල
[නා.] නැවත නැවත ආයාචනා කිරීම

ඇවිළෙනවා
[ක්‍රි.] ගිනි ගන්නවා; දැල්වෙනවා/ ඇමිණෙනවා

ඇවිළිල්ල
[නා.] දැල්වීම; ඇවිළීම/පිට, තුනටිය ආදී තන්හි ඇති වන තියුණු වාත වේදනාව

ඇවිළුම් බිළිය, ඇවුළුම් බිළිය
[නා.] විශාල මසුන් අල්ලන බිළී කොක්ක

ඇසළ, ඇහැළ
[නා.ප්‍ර.] එනම් චන්ද්‍ර මාසය/ඇසළ මාසයේ මල් හටගන්නා ගසක නාමය (පා. ආසාළ්හ සං. ආෂාඪ)

ඇහැළේපොළ
[නා.] මාතලේ දිස්ත්‍රික්කයේ පිහිටි ග්‍රාම නාමයක්

ඇළ
[නා.] වතුර බැස යන මාර්ගය; කුඩා දිය පාර (පා. ආලි, ආළි සං. ආලි)

ඇළදොළ
[නා.ප්‍ර.] ලොකු, කුඩා දිය පහර

ඇළි
[වි.] සුදු; ධවල

ඇළි ඇතා
[නා.] සුදු ඇතා

ඈනවිල්ල
[නා.] ඈනුම

ඈඳනවා
[ක්‍රි.] එකිනෙකට සම්බන්ධ කරනවා

ඈඳුත්ත
[නා.] යුගලය; ජෝඩුව; බාන

ඈලිමෑළි
[වි.] කම්මැළි; අලස

ඈලියාව
[නා.] විනාශ වී යෑම

ඈවරකරු
[නා.] ගනුදෙනු බේරා අවසන් කරන තැනැත්තා

ඉංග්‍රීසි
[නා.ප්‍ර.] එංගලන්තයේ වැසියන් හා ඔවුන්ගේ භාෂාව හඳුන්වන නාමය (පුර්. ingrez)

ඉකිණිය
[නා.] 1. උකුණා යන්නෙහි ස්ත්‍රී ලිංග පදය (සං. උත්කුණ > උකුණා > (ස්ත්‍රී) ඉකිණිය) 2. දිග මැනීමට භාවිත කරන මිම්මක්

ඉකිබිඳිනවා
[ක්‍රි.] හැඬීමේ දී ‘ඉකි’ යන හඬ නඟනවා

ඉකිමැලි
[වි.] මැලවුණු; වියළුණු

ඉකිලි
[නා.ප්‍ර.] 1. නීරමුල්ලිය 2. කළය; සැළිය (පා. උක්ඛලි, උක්ඛලිකා)

ඉකිළිය
[නා.] කළවා සන්ධිය; උකුළ

ඉක්මන
[නා.] ශීඝ්‍රතාව; කඩිනම

ඉක්ෂු
[නා.ප්‍ර.] උක්ගස (සං. ඉක්‍ෂු)

ඉගිළෙනවා
[ක්‍රි.] මුලින් ඉදිරෙනවා/ පියාසර කරනවා/ අනාරක්ෂිත ලෙස වේගයෙන් යනවා

ඉගෙනීම, ඉගෙනුම
[නා.] හැදෑරීම; උගෙනීම

ඉඞ්ගිතය
[නා.] අදහස; අභිලාෂය/ අභිනයෙන් අදහස් පළ කිරීම (පා. සං. ඉඞ්ගිත)

ඉඟිනළුව
[නා.] මුද්‍රා නාටකය (පා. සං. ඉඞ්ගිත+නාටක)

ඉඟිබිඟි
[නා.ප්‍ර.] ඉඟි මගින් අදහස් ප්‍රකාශ කිරීම

ඉඟිය
[නා.] ඉඞ්ගිතය (පා. සං. ඉඞ්ගිත)

ඉඟිවැල
[නා.] පොතක අනුක්‍රමණිකාව; සූචිය

ඉඟුරු
[නා.ප්‍ර.] ඖෂධයක් ලෙස ද කුළුබඩුවක් ලෙස ද භාවිත කරන අල වර්ගයක් (පා. සිඞ්ගිවෙර සං. ශෘඞ්ගවෙර)

ඉච්චාව
[නා.] රැවටිල්ල; චාටුව (දෙ. இச்சை)

ඉච්ඡාචාරය
[නා.] කැමැත්ත; කැමති පරිදි හැසිරීම (පා. ඉච්ඡාචාර)

ඉච්ඡානුගපේශිය
[නා.] කැමැත්ත පරිදි ක්‍රියා කරන මස් ගොබය

ඉච්ඡාභංගත්වය
[නා.] බලාපොරොත්තු බිඳ වැටීම

ඉච්ඡාව
[නා.] ආසාව; කැමැත්ත; අධිෂ්ඨානය (පා. ඉච්ඡා)

ඉච්ඡිත
[වි.] රුචි කළ; ප්‍රාර්ථනා කළ (පා. ඉච්ඡිත)

ඉටු
[වි.] ප්‍රියමනාප; ශුභ; හිතවත් (පා. ඉට්ඨ සං. ඉෂ්ට)

ඉඩංගිණි, ඉඩංගිණි
[නා.ප්‍ර.] සතුරු සේනාවලට ගල් විදින උපකරණයක් (දෙ. இடங்கணி)

ඉඩැල්ල
[නා.] ඉදැල්ල

ඉණ
[නා.] 1. පඩිපෙළ; ඉණිමඟ (පා. සෙණි සං. ශ්‍රෙණි දෙ. ஏணி) 2. ඉඟටිය/ වස්ත්‍රයෙහි ඉණ පොට (ප්‍රා. පා. සොණි සං. ශ්‍රොණි) 3. ණය (පා. ඉණ සං. ඍණ)

ඉණඉහ
[නා.] ඉණට අඳින රෙද්ද/ යමකු සතු සියලු වස්තුව

ඉණංගු
[වි.] සුදුසු; යෝග්‍ය/ යටහත්; කීකරු (දෙ. இணங்கு)

ඉණ කිලුටු වෙනවා
[ක්‍රි.] වැඩිවිය පැමිණෙනවා

ඉණ පලිබෝධය
[නා.] ණය නිසා ඇති වන කරදරය (පා. ඉණපලිබොධ)

ඉණාව
[නා.] මන්ත්‍ර බෙහෙත් ආදියෙහි බලයෙන් කෙරෙන වශී ක්‍රමයක් (දෙ. இணை)

ඉණි
[නා.ප්‍ර.] 1. ඉඟටිය (පා. සොණි සං. ශ්‍රොණි) 2. පඩිය; සෝපානයන; තරප්පුව

ඉණිකුණා
[නා.] උකුණු විශේෂයක්

ඉණිමග, ඉණිමඟ
[නා.] ඉහළට නැඟිය හැකි පරිදි හෝ පහළට බැසිය හැකි පරිදි හෝ සැකසූ මෙවලම

ඉතිහාසඥයා
[නා.] ඉතිහාසය පිළිබඳ පර්යේෂණාත්මක දැනුමක් ඇති පුද්ගලයා (සං. ඉතිහාස+:ඥ)

ඉත්ථම්භූත
[වි.] මෙසේ වූ; මේ ආකාරයට සිදු වූ (පා. සං. ඉත්‍ථම්භූත)

ඉත්‍යර්ථය
[නා.] මෙසේ, මෙපරිද්දෙන් යන අර්ථය (සං. ඉත්‍යර්ථ)

ඉදල
[නා.] පත්‍ර හැලී ගිය අත්ත/ මිදුල් අතුගෑමට සකස් කර ගත් උපකරණය (සං. විදල)

ඉදැල්ල
[නා.] ඉඩෝරය; නියඟය

ඉදි
[වි.] 1. ඇද නැති; ඍජු (පා. සූචි > හිජි > හිදි > ඉදි) 2. පිරුණු; සමෘද්ධ (පා. ඉද්ධ සං. ඍද්ධ) 3. සම්පාදිත (සං. සිද්ධ)

ඉදිකටුව, ඉඳිකටුව
[නා.] මැහුම් ගෙතුම් සඳහා උපයෝගී කර ගන්නා, තියුණු තුඩකින් හා අනෙක් කෙළවර සිදුරකින් යුත් ලෝහ කූර/ එන්නත් කිරීම් ආදියට යොදා ගන්නා උපකරණය

ඉදිකඩ, ඉඳිකඩ
[නා.] වැටකින් එහා මෙහා යෑම සඳහා වැසීමට හා ඇරීමට හැකිවන සේ හරස් ලී යොදා සකස් කළ කඩුල්ල

ඉදි කරනවා
[ක්‍රි.] සම්පාදනය කරනවා; සාදනවා

ඉදිබුවා
[නා.] ඉබ්බා

ඉදු
[වි.] 1. ඇද නැති; කෙළින්; ඍජු (පා. උජු සං. ඍජු) 2. අධික; පිරුණු (පා. ඉද්ධ සං. ඍද්ධ) 3. ධනය; සමෘද්ධිය (පා. ඉද්ධි සං. ඍද්ධි)

ඉද්ද
[නා.] 1. ඉදිකටුව; හිසෙහි ගසන කූර/ (සං. සූචිකා පා. සූචි) නූල් ඔතන උපකරණය 2. ප්‍රදේශය; පැත්ත [ක්‍රි.වි.] එක එල්ලේ; කෙළින් (පා. උජු සං. ඍජු)

ඉද්ධි
[නා.ප්‍ර.] සිත දියුණු කිරීමෙන් හෙවත් භාවනානුයෝගී වීමෙන් ආශ්චර්යවත් දේ කළ හැකි චෛතසික බලය; ඍද්ධිය (පා. ඉද්ධි)

ඉනි
[නා.ප්‍ර.] 1. වැටකට හෝ වෙනයම් අවශ්‍යතාවකට බිම සිටුවන කෝටුව 2. කරණාර්ථය හඟවන විභක්ති නාමයක් [නිද. නෙත් + ඉනි > නෙතිනි] 3. ස්ත්‍රී අර්ථවාචී ප්‍රත්‍යයක් [නිද. යක් + ඉනි > යකිනි]

ඉනිම
[නා.] ක්‍රිකට් ක්‍රීඩාවේ දී එක් පිලකට පන්දුවට පහරදීමට ලැබෙන වාරය (ඉං. Inning)

ඉන්දීවර
[නා.ප්‍ර.] නිලුපුල්; නිල් මහනෙල් (පා. සං. ඉන්‍දීවර)

ඉන්දු ආර්ය භාෂා
[නා.ප්‍ර.] ඉන්දු ඉරානීය භාෂා උපකුලයට අයත්

ඉන්ද්‍රකීලය, ඉන්ද්‍රඛීලය
[නා.] නගරයක වාසල් දොරටුවෙහි සවි කෙරෙන ශක්තිමත් කණුව (සං. ඉන්‍ද්‍රකීල පා. ඉන්‍දඛීල)

ඉන්ද්‍රගුරුළුව
[නා.] ගුප්ත ශාස්ත්‍ර ක්‍රමයක නාමය

ඉන්ද්‍රචාපය
[නා.] දේදුන්න (සං. ඉන්‍ද්‍රචාප)

ඉන්ද්‍රජාලය
[නා.] ඇස් බැන්දුම; මායා කර්මය (සං. ඉන්‍ද්‍රජාල)

ඉන්ද්‍ර දිශාව
[නා.] ඉඳුරු දෙස; නැගෙනහිර (සං. ඉන්‍ද්‍රදිශා)

ඉන්ද්‍රනීල
[නා.ප්‍ර.] නිල්මැණික් විශේෂයක්; ඉඳුනිල් (සං. ඉන්‍ද්‍රනීල)

ඉන්ද්‍රිය
[නා.ප්‍ර.] ඇස, කන ආදී ශරීර අවයව

ඉන්ද්‍රියගෝචර
[වි.] ඉන්ද්‍රියයන්ට ගොදුරු වන (සං. ඉන්‍ද්‍රියගොචර)

ඉන්ද්‍රිය ඥානය
[නා.] අනුභව ඥානය; ප්‍රත්‍යක්ෂ ඥානය (සං. ඉන්‍ද්‍රියඥාන)

ඉන්ද්‍රිය දමනය
[නා.] ඉඳුරන් හික්මවා ගැනීම

ඉන්ද්‍රියබද්ධ
[වි.] ඉඳුරන් හා බැඳුණු (සං. ඉන්‍ද්‍රියබද්ධ)

ඉන්ධන
[නා.ප්‍ර.] ගල් අඟුරු, දර, ඛනිජ තෙල් ආදි තාපය හෝ බලය හෝ උපදවා ගැනීමට දහනය කරන ද්‍රව්‍ය (පා. සං. ඉන්‍ධන)

ඉන්නා
[නා.] සමෙහි හටගන්නා කුඩා මස්රොද; චර්මකීලය

ඉන්නෑව
[නා.] නීත්‍යනුකූල නොවන දෙය (සං. අන්‍යාය)

ඉන්නිසය
[නා.] නාඩගම්වල ගායනා කරනු ලබන ගීත විශේෂයක් (දෙ. இன்னிசை)

ඉන්ෆ්ලුවෙන්සා
[නා.ප්‍ර.] කැස්ස සහිත හෙම්බිරිස්සා උණ (ඉං. Influenza)

ඉන්ෂුවරන්ස්
[නා.ප්‍ර.] ජීවිත හා දේපළ හානි හෝ අනතුරු හෝ වෙනුවෙන් වන්දි ලබා ගැනීමේ ක්‍රමය; රක්ෂණය (ඉං. insurance)

ඉන්සියුලින්
[නා.ප්‍ර.] අග්න්‍යාශයෙන් ස්‍රාවය කෙරෙන රසායනික හෝමෝනයක් (ඉං. insulin)

ඉඳලෝලු
[නා.ප්‍ර.] හතු විශේෂයක්

ඉඳි කෙළිය
[නා.] ගල් කැට උඩ විසි කරමින් කරනු ලබන ජන ක්‍රීඩාවක්

ඉඳුදැල්
[වි.] ඉන්ද්‍රජාලික (පා. ඉන්‍දජාල සං. ඉන්‍ද්‍රජාල)

ඉඳුනිල් මැණික
[නා.] නිල් මැණික (සං. ඉන්‍ද්‍රනීල+මාණික්‍ය)

ඉඳුරා
[වි.] කෙළින්; ඍජු (සං. ඍජු)

ඉඳුරුසැව්
[නා.ප්‍ර.] ඉන්ද්‍රචාපය; දේදුන්න (සං. ඉන්‍ද්‍රචාප)

ඉඳුල්
[නා.ප්‍ර.] කා බී ඉතිරි කළ දේ/ ළදරුවකුට පළමුව දෙන ආහාරය

ඉඳුල් කරනවා
[ක්‍රි.] මුල් වරට පරිභෝග කරනවා

ඉඳුල් උළු
[නා.ප්‍ර.] බත් ඇට

ඉපනැල්ල
[නා.] කරල් කපා ගත් පසු කුඹුරේ ඉතිරි වන ගොයම් ගසෙහි මුල කොටස/ අලුත ගොයම් කැපූ කුඹුර

ඉපල
[නා.] කොළ හැලුණු අත්ත; වියළි අත්ත

ඉපිණි
[වි.] ඉතා පියකරු; ඉතා මිහිරි (පා. අතිපණීත)

ඉපිලෙනවා
[ක්‍රි.] ද්‍රවයකින් උඩට මතු වී පාවෙනවා/ උතුරා යනවා/ කැලඹෙනවා (පා. උප්පිලවති, උප්ලවති සං. උත්පලවතෙ)

ඉරණම
[නා.] සිදුවිය යුතු දෙය; දෛවය (දෙ. இரணம்)

ඉරනවා
[ක්‍රි.] පිහියෙන් හෝ කියතෙන් දිග අතට පළනවා/ කඩදාසි රෙදි ආසිය දෙපසට ඇද කඩා තීරුවලට වෙන් කරනවා

ඉරමුදුන
[නා.] මධ්‍යාහ්නය; දවාල

ඉරානය
[නා.] මැදපෙරදිග ඇති රටක නාමය (ඉං. Iran)

ඉරිඟු
[නා.ප්‍ර.] ධාන්‍ය වර්ගයක නාමය

ඉරිතළනවා
[ක්‍රි.] යමක් සිහින් ඉරි ගැසී පිපිරී යනවා

ඉරියව්ව
[නා.] ඉරියාපථය

ඉරියාපථය
[නා.] ඉරියව්ව; ශරීරය පවත්වන ආකාරය (පා. ඉරියාපථ)

ඉල ඇට
[නා.ප්‍ර.] උරස වට කරමින් කශේරුව දෙපැත්තෙන් ඉදිරියට යුගල වශයෙන් විහිදී ඇති අස්ථි

ඉලංගම
[නා.] සිංහල රජ සමයේ අංගම් පොර, කඩු හරඹ හා ආයුධ ශිල්ප පුහුණු කළ ස්ථානය; මහනුවර හා කෝට්ටේ යුගවල නැටුම් ගැයුම් හා කවි තරග පැවැත්වූ ස්ථානය (දෙ. இலங்கம்)

ඉලක්කම
[නා.] සංඛ්‍යාවක් හැඳින්වීමට යොදන සංකේතය; අංකය (දෙ. இலக்கம்)

ඉලක්කය
[නා.] විදින්නට, ගසන්නට හෝ වෙඩි තබන්නට හෝ ගන්නා එල්ලය; කුරුමානම/ අරමුණ; පරමාර්ථය (දෙ. இலக்கு)

ඉලගොට්ට
[නා.] මසුන් ඇල්ලීමට භාවිත කරන බට පතුරු ආදියෙන් කළ කේතුවක හැඩය ගත් උපකරණය/ රා වෑස්සීම පිණිස කපන මල යටින් එල්ලන කොළපත් ගොටුව

ඉලත්තට්ටුව
[නා.] හෙප්පුව; බුලත් තට්ටුව (දෙ. இலைத்தட்டு)

ඉලත්ති
[නා.ප්‍ර.] ඇත්, අස් ආදීන්ගේ වසුරු (දෙ. இலத்தி)

ඉලපත, ඉලපොත
[නා.] පුවක්, පොල් ආදි ඉරටු මිටියක් කොට බැඳ අතුගෑමට සාදා ගත් උපකරණය

ඉලව්ව
[නා.] ඉළව්ව

ඉලිප්සාකාර
[වි.] ඉලිප්සයක හැඩය ඇති (ඉං. ellipse)

ඉලෙක්ට්‍රෝනය
[නා.] පරමාණුවක් සෑදී ඇති මූලික කොටස් තුනෙන් එකක් (ඉං. electron)

ඉල්ලනවා
[ක්‍රි.] ආයාචනය කරනවා; අයදිනවා

ඉල්ලම
[නා.] ලෝහ හෝ මැණික් හෝ වෙනත් ඛනිජ ද්‍රව්‍ය ඇති පස් තට්ටුව/ බෙර තට්ටු තද කිරීමට නූල් යොදන සිදුර (දෙ. இல்லம்)

ඉල්ලුම
[නා.] අයැදීම; ආයාචනය/ භාණ්ඩයක් මිලට ගැනීමේ අවශ්‍යතාව

ඉෂ්ට
[වි.] කැමති; අභිමත/ යහපත්; ශුභ (සං. ඉෂ්ට)

ඉෂ්ටාක්ෂර
[නා.බහු.] ශුභ ඵල ලබා දෙන අකුරු; දිව්‍යාක්ෂර හා මනුෂ්‍යාක්ෂර ලෙස හඳුන්වන අකුරු

ඉෂ්ටානිෂ්ට
[වි.] යහපත් අයහපත්; ශුභාශුභ

ඉෂ්ටාර්ථය
[නා.] අභිමත කාරණය; අභිප්‍රාය (සං. ඉෂ්ටාර්ථ)

ඉෂ්ටාලම්බනය
[නා.] ප්‍රියජනක අරමුණ

ඉසිලීම
[නා.] දරා සිටීම; උසුලා සිටීම

ඉසුඹුලනවා
[ක්‍රි.] විශ්‍රාම ගන්නවා; විඩා සංසිඳුවා ගන්නවා

ඉසුරුමුණිය
[නා.] එනම් විහාරය (පා. ඉසසරසමණක)

ඉස්කඩදෝලිය
[නා.] මනමාලයාගේ ගෙදරට මනමාලියගේ ඇඳුම් ගෙන යන පෙට්ටිය (පුර්. escritorio)

ඉස්කබල
[නා.] හිස් කබල; කපාලය

ඉස්කාගාරය
[නා.] මත්පැන් නිපදවන ස්ථානය (ල. stokerij)

ඉස්කෝලය
[නා.] පාසැල (පුර්. escola)

ඉස්තරම්
[වි.] ඉතා උසස් වූ; බොහෝ වටිනා

ඉස්තාලය
[නා.] අසුන් බඳින ස්ථානය; අස්හල (පුර්. estalla)

ඉස්තෝප්පුව
[නා.] ගෙයි පිළ; ආලින්දය (ල. stoep)

ඉස්පාසුව
[නා.] ඉඩ; අවකාශය (පුර්. espaco)

ඉස්පිරිතාලය
[නා.] ආරෝග්‍ය ශාලාව (ල. espertal)

ඉස්ලාම්
[වි.] මුස්ලිම් ආගමට අයත් (අරා. ඉස්ලාම්)

ඉහමොළ
[නා.ප්‍ර.] හිස්කබල යට පිහිටි මොළය

ඉහලනවා
[ක්‍රි.] හිස පලඳිනවා/හිසට ඉහළින් අල්ලනවා

ඉහළ
[වි.] උඩින් පිහිටි; උඩ/ උසස්; අගනා

ඉළ
[නා.ප්‍ර.] අශ්ව කෙඳි [නා.] අරඹ/ සමූහය; රාශිය [වි.] තරුණ; කුඩා (දෙ. இள)

ඉළනාග
[නා.ප්‍ර.] සිංහල රජකුගේ නාමය

ඉළන්දාරියා, ඉලන්දාරියා
[නා.] තරුණයා; යෞවනයා (දෙ. இளந்தாரி)

ඉළව්ව, ඉලව්ව
[නා.] මරණය; අවමඟුල/ කරදර හිරිහැර සහිත දෙය (දෙ. இழவு)

ඉළීම
[නා.] තදින් ඇතිල්ලීම; පිරිමැදීම

ඉළු
[නා.ප්‍ර.] 1. වනය; අරඹ/ සමූහය (දෙ. இழை) 2. තරුව (පා. උළු සං. උඩු) 3. මුව විශේෂයක් (පා. සං. එණි)

ඉළුක්
[නා.ප්‍ර.] තරමක් විශාල ව වැවෙන තෘණ විශේෂයක්

ඉළුක්කෝලය
[නා.] හෙල්ල; තෝමරය (දෙ. இமு+கோல்)

ඊක්ෂණය
[නා.] බැලීම; බැල්ම (සං. ඊක්‍ෂණ)

ඊතණ
[නා.ප්‍ර.] තෘණ විශේෂයක්

ඊතලය
[නා.] දුන්නෙහි තබා විදින කොටස; ශරය; හීය

ඊදිස
[වි.] මෙවැනි; මෙබඳු (පා. ඊදිස)

ඊනියා
[වි.] එවැනි වූ; එසේ යැයි පිළිගනු ලබන

ඊප්සාව
[නා.] යමක් ලබා ගැනීමේ කැමැත්ත; ආශාව (සං. ඊප්සා)

ඊප්සිතාර්ථය
[නා.] අපේක්ෂිත කරුණ; පැතු දෙය

ඊර්ෂ්‍යාව, ඊර්‍ෂයාව, ඊර්‍ෂ්‍යාව
[නා.] අනුන්ගේ යස ඉසුරු නොඉවසන බව (සං. ඊර්ෂ්‍යා)

ඊල
[නා.] ඔංචිල්ලාව/ දෝලාව; පල්ලැක්කිය/ සෑදලය

ඊශ
[නා.ප්‍ර.] ස්වාමියා/ ඊශ්වර දෙවිඳු/ අද නැකත (සං. ඊශ)

ඊශාන, ඊසාන
[නා.ප්‍ර.] 1. ශිව හෝ රුද්‍ර දෙවි 2. උතුර හා නැගෙනහිර අතර වන අනුදිශාව (සං. ඊශාන පා. ඊසාන)

ඊශ්‍රායලය
[නා.] අරාබි අර්ධද්වීපයේ පිහිටි රටක් (ඉං. පුර්. Israel)

ඊශ්වර
[නා.ප්‍ර.] ප්‍රධානයා; අධිපතියා/ ඊශ්වර දෙවිඳු (සං. ඊශ්වර)

ඊෂත්ස්පෘෂ්ට
[වි.] ශබ්ද නිපදවන ඉන්ද්‍රියයන් මඳක් ස්පර්ශ වී උච්චාරණය වූ (සං. ඊෂත්සපෘෂ්ට)

ඊෂද්විවෘත
[වි.] ශබ්ද නිපදවන ඉන්ද්‍රියයන් මඳක් විවෘත වී උච්චාරණය වූ (සං. ඊෂද්විවෘත)

ඊෂාව
[නා.] අක්ෂ දණ්ඩ (සං. ඊෂා)

ඊසධර
[නා.ප්‍ර.] සත්කුළුපව් අතරින් එකක් (පා. ඊසධර)

ඊසාන
[නා.ප්‍ර.] ඊශාන

ඊසොප්
[නා.ප්‍ර.] ග්‍රීක උපමා කතාවල නිර්මාපකයා

ඊළඟ
[වි.] ඒ ආසන්න; ඊට පසු

ඊළම්
[නා.ප්‍ර.] ශ්‍රී ලංකාව දෙමළ බසින් හැඳින්වූ නාමයක් (දෙ. ஈழம் පා. සීහළ)

උංචිල්ලාව
[නා.] විනෝදය උදෙසා පැදිය හැකි සේ තනාගත් ක්‍රීඩා උපකරණයක්; ඕවිල්ල (දෙ. உஞ்சல்ஊஞ்சல்)

උකටලී
[වි.] කලකිරුනු; උදාසීන වූ (සං. උත්කණ්ඨ)

උකස, උගස
[නා.] ඇපයට තබන දෙය; ඔඩපනය/ යමක හිමිකම අන් අයකු වෙත පැවරීම

උකුණා
[නා.] හිසෙහි බෝ වන කුඩා ජීවියෙක් (සං. උත්කුණ)

උකුණුවළ
[නා.] හිසෙහි පිටුපස බෙල්ලට ඉහළින් ඇති මෘදු ස්ථානය

උකුනුගහ
[නා.] කමතෙහි ගොයම් අවුස්සන උපකරණය; දැතිගොයියාව

උකුළ
[නා.] පාදයෙහි ඉහළ කොටස; ඇකය; ශ්‍රෝණිය (සං. උත්කට)

උකුළු ඇටය, උකුල් ඇටය
[නා.] උකුළෙහි ඇති කපාලාකාර අස්ථිය; ශ්‍රෝණි ඵලකය

උක්කුටිකය, උත්කුටිකය
[නා.] ඉඳ ගැනීමේ ක්‍රමයක්; එක් විළුඹක් මඳක් ඔසවා කළවා කෙණ්ඩා මත තබා වැළමිටි දණහිස් මත තබා ඉඳ ගැනීම (සං. උත්කුටික පා. උක්කුටික)

උක්කෝටනය
[නා.] හිමි අහිමිකම් වෙනස් කිරීමට ගන්නා අල්ලස/ දෝෂාරෝපණය/ වරක් විසඳූ විනය කර්මයක් නැවත විසඳීම (පා. උක්කොටන)

උක්ඛේපනීය කර්මය
[නා.] වරදක් කළ භික්ෂුවක් සමඟි සංඝයාගෙන් වෙන් කිරීමට කරන විනය කර්මය (පා. උක්ඛෙපනීයකම්ම)

උක්ත කර්තෘ
[නා.] ආඛ්‍යාතයෙන් කියැවෙන කර්තෘ පදය

උක්තය
[නා.] කියන ලද දෙය; ප්‍රකාශිත දෙය; මාතෘකා කළ කරුණ/ වාක්‍යයක ආඛ්‍යාතයෙන් කියැවෙන කර්තෘ (සං. උක්ත)

උක්තාඛ්‍යාතය
[නා.] උක්තය හා ආඛ්‍යාතය

උක්දඬු දුන්න
[නා.] අනංගයා අත ඇතැයි සැලකෙන උක්දඬුවලින් නිර්මිත දුන්න

උක් පැණි
[නා.ප්‍ර.] උක් දණ්ඩේ යුෂ

උගුරුදණ්ඩ
[නා.] ශ්වාසනාලය

උගුළ
[නා.] සතුන් ඇල්ලීම සඳහා අටවන හබක (සං. උදඝාටක පා. උග්ගළ)

උගුළු අටවනවා, උගුල් අටවනවා
[ක්‍රි.] සතකු අල්ලා ගැනීමට උගුළක් සකසනවා/ ‍කෙනකු අපහසුවට පත් කිරීමට උපාය යොදනවා

උගුළු මල
[නා.] උගුළකට සම්බන්ධ කොට තබන මලපුඩුව හෙවත් තොණ්ඩුව

උගුළනවා, උගුල්ලනවා
[ක්‍රි.] උදුරනවා; ගලවනවා (පා. උග්ඝාටෙති සං. උදඝාටයති)

උචිතානුචිත
[වි.] සුදුසු නුසුදුසු; යෝග්‍ය අයෝග්‍ය

උච්ච
[වි.] උස්; උසස්; ඉහළ (පා. සං. උච්ච)

උච්ච ක්ෂේත්‍රය
[නා.] ජ්‍යෝතිෂයේ මේෂාදි රාශිවල ග්‍රහයන් උච්චව පිහිටීම (සං. උච්චක්‍ෂෙත්‍ර)

උච්චත්වමානය
[නා.] වායු පීඩනය අනුව උස මනින ඇල්ටිමීටරය

උච්චර්මය
[නා.] උඩ හම; මතු පිටින් ඇති හම (සං. උච්චර්ම)

උච්චස්ථානය
[නා.] මුදුන; ඉහළ තැන (සං. උච්චස්ථාන)

උච්චාටනය
[නා.] මන්ත්‍රානුසාරයෙන් සතුරන් රටින් පලවා හැරීම; සූසැට කලා අතරින් එකක් (සං. උච්චාටන)

උච්චායම
[නා.] බොරු උසස්කම් දැක්වීම; පාරට්ටුව; කයිවාරුව (දෙ. உச்சாயம்)

උච්චාරණය
[නා.] අකුරු ශබ්ද කිරීම; නිසි හඬ දැක්වීම (සං. උච්චාරණ)

උච්චාරණේන්ද්‍රිය
[නා.ප්‍ර.] ශබ්ද ඇති කිරීමට උපකාරී වන අවයවය (සං. උච්චාරණ+ඉන්‍ද්‍රිය)

උච්චාරපස්සාව
[නා.ප්‍ර.] මලමූත්‍ර (පා. උච්චාරපසසාව)

උච්චාලනය
[නා.] අධිකරණයේ විසඳූ ප්‍රශ්නයක් නැවත මතු කිරීම (පා. සං. උච්චාලන)

උච්චාවචනය
[නා.] නැඟීම හා බැසීම; වැඩි අඩු වීම; වෙනස්වීම (සං. උච්චාවචන)

උච්චාගය
[නා.] මී මැසි පෙට්ටියක උඩින් ම පිහිටි වද කිහිපයක් සහිත තට්ටුව

උච්චාසන
[නා.ප්‍ර.] අඟල් 18 ක් හෙවත් වඩු රියනට වඩා උස් අසුන (පා. උච්චාසන)

උච්ඡාදනය
[නා.] කුණු ඉවත් කිරීම සඳහා ශරීරය ඇතිල්ලීම (පා. උච්ඡාදන)

උච්ඡින්න
[වි.] සිඳුණු; සුන් වූ (පා. සං. උච්ඡින්න)

උච්ඡිෂ්ට
[වි.] ඉතිරි; ශේෂ වූ (සං. උච්ඡිෂ්ට)

උච්ඡේදදෘෂ්ටිය
[නා.] මරණින් මතු උපතක් නැතැයි යන විශ්වාසය (පා. උච්ඡෙදදිට්ඨි)

උච්ඡේදය
[නා.] මුලින් කපා දැමීම; සහමුලින් ඉවත් කිරීම (පා. උච්ඡෙද)

උජු
[වි.] නොවක්; ඍජු (පා. උජු)

උජුපටිපන්න
[වි.] ඍජු වූ ආර්ය මාර්ගයට පිළිපන් (පා. උජුපටිපන්න)

උජ්ජලනය
[නා.] බැබළීම; දැල්වීම (පා. උජ්ජලන)

උජ්ජෝත
[වි.] දීප්තිමත්; බබළන (පා. උජ්ජොත)

උජ්ජ්වලන
[වි.] වඩා බබළන; අධික දීප්තියක් ඇති (සං. උජ්ජවලන)

උජ්ජ්වලිත
[වි.] ආලෝකවත් වූ; බබළන (සං. උජ්ජවලිත)

උට්ඨානගාමිනී
[වි.] සුදුසු පිළිවෙත් පිරීමෙන් වීර්යය වර්ධනය කරන (පා. උට්ඨානගාමිනී)

උට්ඨානය
[නා.] නැඟී සිටීම; උත්සාහය/ ඇවැත් දොස් ආදියෙන් නිදහස් වීම (පා. උට්ඨාන)

උට්ඨාන වීර්යය
[නා.] නැඟී සිටින හෙවත් නොපසුබස්නා උත්සාහය; අප්‍රතිහත ධෛර්යය (පා. උට්ඨාන + සං. වීර්යය)

උට්ඨාපනය
[නා.] නඟාසිටුවීම; නැඟිටුවීම (පා. උට්ඨාපන)

උඩඟු
[වි.] ආඩම්බර; අහංකාර/ උඩට හැරුණු/ උද්දාමයට පත්

උඩ මළුව, උඩ මලුව
[නා.] ශ්‍රී මහා බෝධිය පිහිටි උස් භූමිය/ ස්තූපයක් වටා පිහිටි ඉහළ මට්ටමේ අංගණය

උඩහල්ල
[නා.] වළන් වැනි දේ තැබීම සඳහා ලුණු ආදියෙන් වියන ලද කුස්සියේ එල්ලා තබන පැස

උඩළිපත
[නා.] උළුවස්සක උඩ පඩිය හෝ ඉහළින් ම යොදා ඇති හරස් ලීය

උඩුදුඹුල් වෙනවා
[ක්‍රි.] කලබල වෙනවා

උඩුපිල
[නා.] අංකෙළිය, පොරපොල් ගැසීම ආදිය සඳහා සහභාගි වන එක් කණ්ඩායමක් හඳුන්වන නාමය

උඩුබැලි
[වි.] මුහුණ උඩු අතට සිටින සේ දිගා වූ; උඩුකුරු

උණ
[නා.ප්‍ර.] 1. ශරීර උෂ්ණත්වය වැඩිවීමෙන් ඇති වන රෝගය; ජ්වරය (පා. ප්‍රා. උණ්හ) 2. තෘණ කුලයට අයත් ශාක විශේෂයක් (පා. සං. වෙණු)

උණකටුව
[නා.] ශරීරයේ උෂ්ණත්වය මනින උපකරණය; උෂ්ණත්වමානය

උණ කිළිල
[නා.] ළපටි උණ ගොබය; උණ මොටෙයියා

උණ කුලාව
[නා.] එක් පැත්තක ගැටය සහිත ව කපාගත් උණ පුරුක

උණසන්නිපාතය
[නා.] බඩවැල්වල ආබාධ නිසා ඇති වන ජ්වර රෝගය

උණහපුළුවා
[නා.] වානර පවුලට අයත්, වල්ගයක් නොමැති සතකුගේ නාමය

උණු
[වි.] උණුසුම්; රත් වූ (සං. උෂ්ණක)

උණුපැන්
[නා.ප්‍ර.] උණුසුම ඇති ජලය; රත් කළ වතුර

උණුසුම
[නා.] උෂ්ණය; උණුසුම් ගුණය/පහස

උණ්ඩය
[නා.] වෙඩි තැබීමට යොදන ලෝහ ගුළිය; වෙඩි උණ්ඩය (දෙ. உண்டை)

උණ්ඩිය
[නා.] ගෝලාකාර කුට්ටිය; ගුළිය (දෙ. உண்டை)

උණ්ඩුකපුච්ඡය
[නා.] ඇතැම් ක්ෂීරපායීන්ගේ අන්ධාශයෙහි කෙළවර ඇති නළයක් වැනි වූ කොටස

උණ්හීසකය
[නා.] නළලේ බඳින ආභරණ විශේෂයක්/ බුදු රදුන්ගේ ශ්‍රී පතුලේ වූ එකසිය අටක් මඟුල් ලකුණු අතරින් එකක්

උණ්හෝදකය
[නා.] උණු වතුර (පා. උණ්හොදක)

උතුමාණන්
[නා.] උතුම් වූ තැනැත්තා; ශ්‍රේෂ්ඨ උත්තමයා

උතුරනවා
[ක්‍රි.] ජලය හෝ ද්‍රව වර්ග පිටාර ගලනවා/ යමක් උවමනා ප්‍රමාණයට වඩා ලැබෙනවා/ ජලය රත් වී නටනවා (පා. සං. උත්තරති)

උතුරු සළුව
[නා.] උඩුකය වැසෙන සේ පොරවන රෙද්ද; උත්තර සාටකය (පා. උත්තරසාටක සං. උත්තරශාටක)

උත්කණ්ඨ
[වි.] දැඩි බලාපොරොත්තු ඇති; උත්සුක/ උකටලී; කලකිරුණු (සං. උත්කණ්ඨ)

උත්කර්ෂ
[නා.ප්‍ර.] උසස් බව; ශ්‍රේෂ්ඨභාවය/ අධික බව; විපුලත්වය (සං. උත්කර්ෂ)

උත්කර්ෂණය
[නා.] පිරිසිදු බවට පත්කිරීම/ ඉහළට එසවීම (සං. උත්කර්ෂණ)

උත්කලනය
[නා.] ලිහිල් කිරීම (සං. උත්කලන)

උත්කෘෂ්ට
[වි.] ඉතා උසස්; උත්තම/ විශාල වූ/ සවිස්තර වූ (සං. උත්කෘෂ්ට)

උත්ක්‍රමණය
[නා.] බැහැරවීම; පහ කිරීම/ සෝදා ගෙන ආ පසින් පහත් ප්‍රදේශ ගොඩවීම (සං. උත්ක්‍රමණ)

උත්ක්‍රෝශනය
[නා.] හඬ නැඟීම; කෑ ගැසීම (සං. උත්ක්‍රොශන)

උත්ක්ලිෂ්ට
[වි.] පිටතට නික්මීම ආරම්භ කළ (සං. උත්කලිෂ්ට)

උත්ක්ෂේපණය
[නා.] උඩට දැමීම; එසවීම/ භූමිය උස්වීම; උද්ගතය/ නෙරපා හැරීම (සං. උත්ක්‍ෂෙපණ)

උත්තංසය
[නා.] මුදුන් මල්කඩ/ කර්ණාභරණය (සං. උත්තංස)

උත්තමපුරුෂ
[නා.ප්‍ර.] නාම පද පුරුෂ භේදය අනුව වර්ග කිරීමේ දී මම හා අපි යන පද අයත් වන වර්ගය; ‘ම’ ශබ්දකාරකය (සං. උත්තමපුරුෂ)

උත්තමාචාරය
[නා.] උසස් ම ගෞරවය/ ගෞරවය පිණිස හමුදා සේනාංකයක් විසින් දක්වන පෙළපාලිය (සං. උත්තමාචාර)

උත්තර
[වි.] උසස්; බලවත්/ අධික/ [නා.ප්‍ර.] උතුරු දිසාව/ පිළිතුර (පා. සං. උත්තර)

උත්තරණය
[නා.] එතෙරවීම; එගොඩවීම (පා. සං. උත්තරණ)

උත්තරධ්‍රැවය
[නා.] පෘථිවි අක්ෂයෙහි උතුරු කෙළවර

උත්තරාපථය
[නා.] උතුරු මාර්ගය (පා. සං. උත්තරාපථ)

උත්තරාභිමුඛ
[වි.] උතුරට මුහුණ ලා සිටින; උතුරට හැරුණු (පා. සං. උත්තරාභිමුඛ)

උත්තරායණය, උත්තරායනය
[නා.] නිරක්ෂ රේඛාවට උතුරින් වූ සූර්යයාගේ ගමන; සූර්යයා එසේ ගමන් කරන කාල සීමාව (සං. උත්තරායණ: උත්තරායන)

උත්තරාර්ධගෝලය
[නා.] පෘථිවි ගෝලයේ උතුරු අර්ධය

උත්තල
[වි.] උඩු අතට නෙරූ; පිටතට වක්‍ර වූ (සං. උත්තල)

උත්තාන
[වි.] උඩුබැලි; උඩුකුරු/ ඍජු/ නොගැඹුරු/ පැහැදිලි; මනා කොට වැටහෙන (පා. සං. උත්තාන)

උත්තාරණය
[නා.] ශක්ති කදම්බයක් එක් තැනකින් තවත් තැනකට යැවීම (සං. උත්තාරණ)

උත්තීර්ණ
[වි.] එතෙර වූ (සං. උත්තීර්ණ)

උත්තුංග
[වි.] උඩට නැඟි; උස් වූ (සං. උත්තුංග)

උත්තේජනය
[නා.] ශක්තිමත් වීම; ප්‍රාණවත් වීම (සං. උත්තෙජන)

උත්තෝලනය
[නා.] එසවීම/ ලීවරය (සං. උත්තොලන)

උත්ථානය
[නා.] නැඟීම, නැඟිටීම; මළවුන්ගෙන් නැඟිටීම/ ක්‍රියාකාරී වීම (සං. උත්‍ථාන)

උත්පත්තිය
[නා.] ඉපදීම; හට ගැනීම (සං. උත්පත්ති)

උත්පලවර්ණ
[නා.ප්‍ර.] නිල්මානෙල් පැහැය/ උපුල්වන් දෙවි (සං. උත්පල+වර්ණ)

උත්ප්‍රේක්ෂාලංකාරය
[නා.] යම් වස්තුවක ස්වාභාවික පැවැත්ම අන් පරිද්දකින් සිදුවන බව කල්පනා කිරීම ලක්ෂණ කොට ඇති කාව්‍යාලංකාරය (සං. උත්ප්‍රෙක්‍ෂාලඞ්කාර)

උත්ප්‍රේරණය
[නා.] රසායනික වෙනස්වීමක් කිරීමට පාදක වන වෙනස් නොවන රසායනිකයක් හෙවත් උත්ප්‍රේරකයක් මඟින් ප්‍රතික්‍රියාවක් වෙනස් කිරීම/ එහා මෙහා සෙලවීම (සං. උත්ප්‍රෙරණ)

උත්ප්ලුත
[වි.] උඩට නැඟුණු; ඉල්පුණු; උද්දාම වූ (සං. උතප්ලුත)

උත්‍රසළ
[නා.ප්‍ර.] එනම් නැකත (සං. උත්තරාෂාඪා)

උත්සංගය
[නා.] උකුළ; ඔඩොක්කුව/ වැලඳ ගැනීම/ ආංගික අභිනයන්ගෙන් එකක් (සං. උත්සඞ්ග)

උත්ස්වේදනය
[නා.] ශාකයකට උරා ගන්නා ජලය පත්‍ර මඟින් වාෂ්ප වීම (සං. උත්සෙව්දන)

උදක කෘත්‍යය
[නා.] ජලයෙන් සෝදා පිරිසිදු වීම (සං. උදකකෘත්‍ය)

උදකුක්ඛේප
[නා.ප්‍ර.] දෝතින් දිය ගෙන හාත්පස ඉසීම (පා. උදකුක්ඛෙප)

උදම්රළ
[නා.] එක් වර ම මුහුදු ජල කඳ ගොඩබිමට ගලා ඒම; සුනාමිය

උදරාබාධය
[නා.] බඩෙහි ඇති වන රෝගය (සං. උදරාබාධ)

උදරාර්ථය
[නා.] බඩ වඩා ගැනීම; උදර පෝෂණය

උදර්පණය
[නා.] එක් රාජ්‍යයක අපරාධකරුවෙකැයි සැක කරන තැනැත්තකු වෙනත් රාජ්‍යයක සිටින විට ඔහු එම රාජ්‍යය මගින් අත්අඩංගුවට ගෙන අදාළ රාජ්‍යයට භාරදීම

උදලු ගානවා
[ක්‍රි.] උදැල්ලෙන් තණ කොළ සූරා පොළොව ශුද්ධ කරනවා

උදවු කරනවා
[ක්‍රි.] 1. උපකාර කරනවා 2. ඉක්මන් කරනවා 3. උයනවා

උදව්ව
[නා.] 1. උපකාරය (දෙ. உதவு) 2. ශීඝ්‍රතාව; ඉක්මන

උදානය
[නා.] සිරුරේ ඉහළට ගමන් කරන වායුව/ ප්‍රීති වාක්‍යය (පා. සං. උදාන)

උදාර
[වි.] ශ්‍රේෂ්ඨ; උසස් (පා. සං. උදාර)

උදාසීන
[වි.] අලස; කුසීත (පා. උදාසීන)

උදාහරණය
[නා.] නිදර්ශනය (පා. සං. උදාහරණ)

උදැල්ල
[නා.] පොළොව පිරිසිදු කිරීමට හෝ හෑරීමට හෝ වෙනත් එවන් කටයුත්තකට හෝ යොදාගත හැකි පැතලි තලයක් හා මිටක් සහිත උපකරණයක් (පා. සං. කුද්දාලක)

උදිත
[වි.] උදා වූ; හටගත්/ සමෘද්ධ වූ/ උතුම්/ කියන ලද (සං. උදිත)

උදිතෝදිත
[වි.] ඉතා උසස්; සමෘද්ධ වූ

උදීරණය
[නා.] පිට කිරීම; බැහැර කිරීම/ ප්‍රකාශ කිරීම (සං. උදීරණ)

උදුන
[නා.] ළිප; ඌෂ්මකය (පා. උද්ධන සං. උද්ධාන)

උදුල
[වි.] බබළන; දීප්තිමත් (පා. උජ්ජල සං. උජ්ජවල)

උදුළ
[වි.] උදුරන ලද; ඉවත් කළ (පා. උද්ධට)

උද්ගමනය
[නා.] ඉහළ නැඟීම; උදාවීම (සං. උද්ගමන)

උද්ගාමක
[වි.] කෙළින් කරන; ඉහළට යන

උද්ග්‍රහණය
[නා.] ඉගෙනීම; අධ්‍යයනය (සං. උද්ග්‍රහණ)

උද්ඝාටනය
[නා.] උපුටා දැමීම; ඉවත් කිරීම (සං. අද්ඝාටන පා. උග්ඝාටන)

උද්ඝෝෂණය
[නා.] යමකට විරෝධය පෑම් වශයෙන් කෑගැසීම; ආවේගශීලී ව හඬ නැඟීම (සං. උද්ඝොෂණ)

උද්දාමය
[නා.] ප්‍රීතියෙන් ඉපිලීම; උතුරා ගිය ප්‍රීතිය (පා. සං. උද්දාම)

උද්දිෂ්ට
[වි.] කියන ලද; සඳහන් කළ (සං. උද්දිෂ්ට)

උද්දීපනය
[නා.] හැඟීම් දැල්වීම; ප්‍රබෝධ කිරීම (සං. උද්දීපන)

උද්දීප්ත
[වි.] බැබළුණු; ප්‍රබෝධවත් වූ (සං. උද්දීපන)

උද්දේශය
[නා.] දැක්වීම; පෙන්වාදීම; කීම/ නම් වශයෙන් සඳහන් කිරීම (සං. උද්දෙශ)

උද්දේසික
[වි.] නියම කොට පිළියෙල කළ; බුදුරදුන් උදෙසා කළ (පා. උද්දෙසික)

උද්දේසික චෛත්‍යය
[නා.ප්‍ර.] බුදුරදුන් උදෙසා කළ බුදු පිළිම ආදිය

උද්ධච්ච
[වි.] විසිරුණු සිත් ඇති; උඩඟු; අහංකාර (පා. උද්ධච්ච)

උද්ධච්ච කුක්කුච්ච
[නා.ප්‍ර.] සිතෙහි ඇති වන නොසන්සුන් බව හා කුකුස (පා. උද්ධච්චකුක්කුච්ච)

උද්ධත
[වි.] ඉහළට නැඟුණු; එසවුණු/ උස් වූ; මහත්/ උඩඟු; අහංකාර (පා. සං. උද්ධත)

උද්ධමනය
[නා.] නිෂ්පාදනය වැඩි නොවී ඉල්ලුම ඉහළ යාම හා මුදල් සංසරණය බහුල වීම නිසා භාණ්ඩ හා සේවා මිල ශීඝ්‍ර ලෙස වැඩිවීම

උද්ධරණය
[නා.] උඩට ගැනීම; උදුරා දැමීම; ඇද ගැනීම; උපුටා ගැනීම/ අවහිරය; බාධාව/ පලවා හැරීම/ අලුත්වැඩියා කිරීම (පා. සං. උද්ධරණ)

උද්ධෘත පාඨය
[නා.] යම් ලේඛනයකින් හෝ කතා පුවතකින් හෝ උපුටාගත් වාක්‍යය හෝ වාක්‍ය ඛණ්ඩය හෝ ඡේදය

උද්ධෘතය
[නා.] උපුටාගත් දෙය; වෙනත් ලේඛනයකින් ලබා ගත් කොටස (සං. උද්ධෘත)

උද්භිද
[නා.ප්‍ර.] වෘක්ෂලතා ගණයට අයත් ජීව වස්තුව; ශාකය (සං. උද්භිද)

උද්භිද විද්‍යාව
[නා.] වෘක්ෂලතාදි ජීව වස්තූන් පිළිබඳ හැදෑරීම

උද්‍යානය
[නා.] තුරුලිය, මල්ගොමු, ජලාශ ආදියෙන් අලංකාර වූ භූමිය; උයන (සං. උද්‍යාන)

උද්‍යෝගය
[නා.] උනන්දුව; දැඩි උත්සාහය (සං. උද්‍යොග)

උද්‍යෝත
[වි.] බබළන; දීප්තිමත් (සං. උද්‍යොත)

උද්වර්තනය
[නා.] ඉහළට යාම; නැඟීම/ ඇඟ ඉළීම; සම්බාහනය; ඇඟෙහි ආලේප යෙදීම (සං. උද්වර්තන)

උද්වහන
[නා.ප්‍ර.] ඉසිලීම; දැරීම/ පැතිරීම; විහිදීම/ වර්ධනය; වැඩීම (සං. උද්වහන)

උද්වේගය
[නා.] ත්‍රාසය; බියෙන් ඇලළීම (සං. උද්වෙග)

උනනවා
[ක්‍රි.] ලිහනවා; මුදනවා/ වෑහෙනවා; ගලා එනවා (සං. උන්නති පා. උන්නමති)

උනන්දුව
[නා.] උද්යෝගය; උත්සාහය

උනු
[වි.] අඩු; ඌන (පා. සං. ඌන)

උනුන්
[සර්වනා.] ඔවුනොවුන්; එකිනෙකා

උනුලොම්
[නා.ප්‍ර.] ඌර්ණ රෝම ධාතුව (සං. ඌර්ණ+රොම)

උන්නත
[වි.] උඩට ඉස්සුණි/ උසස්; උතුම්/ උඩඟ; ආඩම්බර (පා. සං. උන්නත)

උන්නතාංශය
[නා.] මුහුදු මට්ටමේ සිට ඇති උස ප්‍රමාණය

උන්නතිය
[නා.] දියුණුව; වර්ධනය; නැඟීම (පා. සං. උන්නති)

උන්මත්තකාගාරය
[නා.] උමතු අය නතර කර සිටින නිවාසය

උන්මාදය
[නා.] උමතුව; සිහි විකල් බව (සං. උන්මාද)

උන්මීලනය
[නා.] ඇස් විවෘත වීම; ඇස් ඇරීම (සං. උන්මීලන)

උන්මුඛ
[වි.] උඩුකුරු කළ මුව ඇති

උන්මූලනය
[නා.] මූලෝත්පාටනය; සහමුලින් වඳ කිරීම (සං. උන්මූලන)

උඳුගොව්වා
[නා.] හිස කෙස් මූලයට හානි කරන ක්ෂුද්‍ර ප්‍රාණියෙක් (සං. ඉන්‍ද්‍රගොප)

උඳුපියලි
[නා.ප්‍ර.] කුඩා පත්‍ර සහිත බිම පැතිරී වැවෙන පැළෑටි විශේෂයක්

උඳුවප්
[නා.ප්‍ර.] සිංහල මාස ක්‍රමයට අනුව වර්ෂයේ එක් මාසයක් හඳුන්වන නාමය; නොවැම්බර් මැද සිට දෙසැම්බර් මැද අතර කාලය

උපකරණ
[නා.ප්‍ර.] යම් කාර්යයක් කිරීමට උපකාර වන දෙය; ආම්පන්න (පා. සං. උපකරණ)

උපකල්පනය
[නා.] යම් අදහසක් තහවුරු වන තුරු නිවැරදිය යි අනුමාන කරන දෙය (සං. උපකල්පන)

උපකුලපති
[නා.ප්‍ර.] විශ්වවිද්‍යාලයක පරිපාලන බලධරයා

උපකෘත
[වි.] උපකාරී වූ; යොදවා ගත් (සං. උපකෘත)

උපක්‍රමය
[නා.] උපාය; ප්‍රයෝගය; අරමුණක් කරා යන පිළිවෙළ/ උපද්‍රවය; හිංසාව (සං. උපක්‍රම)

උපක්ලේශ
[නා.ප්‍ර.] සිත කිලිටි කරන ධර්ම; විදර්ශනාවට බාධා පමුණුවන කරුණු; හිරු සඳු කෙලෙසන වස්තු (බෞ.සං. උපක්ලෙශ)

උපක්ෂේපය
[නා.] සඳහන් කිරීම; ඉඟි කිරීම; දැක්වීම (සං. උපක්‍ෂෙප)

උපග්‍රන්ථය
[නා.] පොතක ප්‍රධාන කොටසට අමතර ව අගට එකතු කරන කොටස; පරිශිෂ්ටය (සං. උපග්‍රන්‍ථ)

උපග්‍රහණය
[නා.] යමක් සත්‍ය සේ පිළිගැනීම; උපකල්පනය

උපඝාතය
[නා.] පහරදීම; හිංසාව; උපද්‍රවය/ නැති කිරීම; විනාශය/ රෝගී වීම; කොර වීම/ අකුරු බර කර ශබ්ද කිරීම (පා. සං. උපඝාත)

උපචය
[නා.ප්‍ර.] රැස්කිරීම; ගොඩ ගැසීම/ වැඩීම; වර්ධනය (පා. සං. උපචය)

උපචරණය
[නා.] යම් වස්තුවක ලක්ෂණ වෙනත් වස්තුවකට ආරෝපණය කොට සැලකීම (පා. සං. උපචරණ)

උපචාරය
[නා.] සමීපයෙහි හැසිරීම/ යමක් අවට දොළොස් රියනක් ඇතුළත ප්‍රදේශය/ උපචරණය/ ගරු සැලකිල්ල; බුහුමන/ ප්‍රතිකාරය (පා. සං. උපචාර)

උපච්ඡේදක
[වි.] වනසා ලන; සිඳ දමන (පා. උපච්ඡේදක)

උපට්ඨානය
[නා.] එළඹ සිටීම/ උවටැන් කිරීම; උපස්ථානය (පා. උපට්ඨාන)

උපදංශ
[නා.ප්‍ර.] රස අවුළු; කට ගැස්ම/ කාම රෝගයක් (සං. උපදංශ)

උපදිෂ්ට
[වි.] පෙර දක්වන ලද/ පරස්පර විරෝධයන්ගෙන් තොර (සං. උපදිෂ්ට)

උපදේශක
[නා.ප්‍ර.] යම් කාර්යයකට මඟ පෙන්වන්නා; උපදෙස් දෙන තැනැත්තා

උපදේශනය
[නා.] ගැටලු නිරාකරණය කර ගැනීමට මඟ පෙන්වීම (සං. උපදෙශන)

උපදේශය
[නා.] අවවාදය; අනුශාසනය (සං. උපදෙශ)

උපද්‍රවය
[නා.] අනතුර; විපත (සං. උපද්‍රව)

උපධානය
[නා.] කොට්ටය/ පත්‍ර නටුවක මුල ඇති පැතලි වූ කොටස (සං. උපධාන)

උපධ්මානීය
[නා.ප්‍ර.] ප, ඵ යන ඕෂ්ඨජ අක්ෂරවලට මුලින් විසර්ගය උච්චාරණය කරන අන්දම (සං. උපධමානීය)

උපනයනය
[නා.] ඉගෙනීම සඳහා දරුවන් ගුරුන් කරා පැමිණවීම/ හින්දු දරුවන්ට පූන නූල පැලඳවීමේ චාරිත්‍රය (සං. උපනයන)

උපනිවර්තන
[වි.] නිවර්තන කලාපයන්ට ආසන්න ව පිහිටි

උපනිවේශය
[නා.] විදේශයකට ගොස් තම මවු රටේ ආධිපත්‍යයට යටත් ව එහි වාසය කිරීම (සං. උපනිවෙශ)

උපනිශ්‍රය
[නා.ප්‍ර.] හේතුව; ඇසුර (බෞ.සං. උපනිශ්‍රය)

උපනිෂද්
[නා.ප්‍ර.] වේදාන්ත දර්ශනයේ මූලාශ්‍රය ග්‍රන්ථ මාලාව (සං. උපනිෂද්)

උපනීත
[වි.] ළඟට පමුණුවන ලද/ උපනයනය කළ (පා. සං. උපනීත)

උපන්‍යාසය
[නා.] ළං කොට තැබීම/ වාක්‍යයක ආරම්භය/ ලේඛනයක ශීර්ෂ පාඨය/ සංඥාපනය/ අරමුණක් වෙනුවෙන් ඇති කර ගන්නා සමඟිය/ කල්පිතය (සං. උපන්‍යාස)

උපපජ්ජවේදනීය
[වි.] මරණින් මතු ඊළඟ භවයෙහි විපාක දෙන (පා. උපපජ්ජවෙදනීය)	

උපභාෂා
[නා.ප්‍ර.] භාෂාවක සම්මත ව්‍යවහාරයට වෙනස් ව ප්‍රාදේශීය වශයෙන් හෝ සමාජයීය වශයෙන් හෝ ඇති වන ව්‍යවහාරයන්

උපභෝග
[නා.ප්‍ර.] පරිභෝගය; භුක්ති විඳීම (පා. සං. උපභොග)

උපමානය
[නා.] යම් වස්තුවක ලක්ෂණ මතු කොට දැක්වීම සඳහා උපයෝගී කර ගන්නා අනෙක් දෙය; උපමාව (පා. සං. උපමාන)

උපමාලංකාරය
[නා.] වස්තු දෙකක් සමාන කර දැක්වීම අරමුණු කරගත් කාව්‍යාලංකාරය

උපලක්ෂණය
[නා.] සමීප ලකුණ; ප්‍රධාන නොවන ගුණය/ අනුමානය/ අනපේක්ෂිත දෙය; අහම්බය (සං. උපලක්‍ෂණ)

උපලක්ෂ්‍යය
[නා.] අවබෝධ කටයුතු දෙය; අනුමානයෙන් සිතා ගත යුතු දෙය (සං. උපලක්‍ෂ්‍ය)

උපලබ්ධිය
[නා.] පෙනීම; දැනීම/ වත්කම්, චෙක්පත් ආදිය මුදල් බවට පත් කර ගැනීම

උපලේඛනය
[නා.] ප්‍රධාන ලේඛනයට අදාළ කරුණු විස්තර කොට දක්වන අතුරු ලේඛනය

උපවාසය
[නා.] ශරීරය සෞඛ්‍යය හෝ ආගමික පිළිවෙත් වෙනුවෙන් හෝ විරුද්ධත්වයක් පළ කිරීම වෙනුවෙන් හෝ නිරාහාර ව සිටීම (පා. සං. උපවාස)

උපවිඥානය, උපවිඤ්ඤාණය
[නා.] මිනිස් සිතෙහි යටපත් වී පවතින අවස්ථාව; යටහිත (සං. උපවිඥාන පා. උපවිඤ්ඤාණ)

උපවේශනය
[නා.] වාඩිවීම; ඉඳගැනීම (සං. උපවෙශන)

උපශමනය
[නා.] සන්සිඳුවීම; නිවාරණය; පිනවීම (සං. උපශමන)

උපශාන්ත
[වි.] සන්සුන්; සන්සිඳුණු (සං. උපශාන්ත පා. උපසාන්ත)

උපශ්ලේෂය
[නා.] වැලඳ ගැනීම; සංයෝගය (සං. උපශ්ලෙෂ)

උපසත්කාරය
[නා.] ඉතා සැලකිල්ලෙන් කරන ඇප උපස්ථානය

උපසම්පදාව
[නා.] සාමණේරයන් වහන්සේලා අධිශීලයෙහි පිහිටුවන විනය කර්මය (පා. උපසම්පදා)

උපසර්ග
[නා.ප්‍ර.] නාමයක හෝ ක්‍රියා ධාතුවක මුලට එක් වී අර්ථය වෙනස් කරන ප, පර, අව ආදි අව්‍ය පද/ උවදුර; පීඩාව (සං. උපසර්ග පා. උපසග්ග)

උපඍෂ්ට
[වි.] ඈඳුණු; බැඳුණු/ පීඩිත; කරදර සහිත වූ (සං. උපඍෂ්ට)

උපස්තම්භක
[වි.] අනුබල දෙන; රුකුලක් වන (සං. උපස්තම්භක)

උපස්තරය
[නා.] පොළොව මතුපිට පස් තට්ටුවට යටින් ඇති අජීවී තට්ටුව; යටිතලය (සං. උපස්තර)

උපස්ථානය
[නා.] සමීඵයට එළඹ සිටීම/ සත්කාරය; ආවතේව කිරීම (සං. උපස්ථාන)

උපස්ථායකයා
[නා.] සමීපයෙහි සිට ආවතේව කරන්නා; රෝගියකු රැකබලා ගන්නා තැනැත්තා (බෞ.සං. උපස්ථායක)

උපස්ථිත
[වි.] සමීපයට පැමිණි (සං. උපස්ථිත)

උපහාසාලාප
[නා.ප්‍ර.] හාස්‍යය මුසු වූ සරදම් කතාව (සං. උපහාස+ආලාප)

උපහැරණය
[නා.] නිදර්ශනය

උපාංගය
[නා.] අමතර කොටස; අප්‍රධාන අවයවය (පා. සං. උපාඞ්ග)

උපාඛ්‍යානය
[නා.] උපකථාව; අතුරු කථාව; වෘත්තාන්තය (සං. උපාඛ්‍යාන)

උපාදානය
[නා.] තදින් අල්ලා ගැනීම/ යමක පැවැත්මට උපකාර වන දෙය (පා. සං. උපාදාන)

උපාදානස්කන්ධ
[නා.ප්‍ර.] කාමාදි සතර උපාදානයන්ට ගෝචර වන රූප, වේදනා, සඤ්ඤා, සංඛාර, විඤ්ඤාණ යන ධර්ම පහ

උපාධිධරයා
[නා.] උපාධියක් ලැබූ තැනැත්තා

උපාධිය
[නා.] උසස් අධ්‍යාපන ආයතනයකින් ප්‍රදානය කෙරෙන උගත්කමේ මට්ටම හැඟවෙන නාමය; ගරු නාමය (සං. උපාධි)

උපාධ්‍යායාචාර්ය
[නා.ප්‍ර.] පැවිදි කිරීමේ හා උපසම්පදාව ලබාදීමේ කටයුතුවලට මුල් වන ගුරුවරයා; ධර්ම විනය උගන්වන්නා (සං. උපාධ්‍යාය+ආචාර්ය)

උපායකෞශල්‍යය
[නා.] කාර්යයක් සාර්ථක කර ගැනීමට යොදන උපක්‍රමයන්ගේ නිපුණ බව (බෞ.සං. උපායකෞශල්‍ය)

උපායඥ
[වි.] උපාය දන්නා වූ; උපායෙහි දක්ෂ (සං. උපායඥ)

උපායඥානය
[නා.] උපක්‍රමශීලී නුවණ

උපායදූතයා
[නා.] කිසියම් ප්‍රයෝගයකින් වරදකරුවන් අල්ලා ගැනීමට යොදවන තැනැත්තා

උපායනය
[නා.] පඬුරු; තෑග්ග/ උත්පාදනය; සපයා ගැනීම (පා. සං. උපායන)

උපායාසය
[නා.] දැඩි ආයාසය (පා. උපායාස)

උපාරම්භය
[නා.] දෝෂාරෝපණය (පා. උපාරම්භ)

උපාර්ජනය
[නා.] සපයා ගැනීම; රැස් කිරීම (සං. උපාර්ජන)

උපාලම්භය
[නා.] අවමන් කිරීම; ගැරහීම/ ඇඟට අත ගසා දිවිරීම (සං. උපාලම්භ)

උපාහනය
[නා.] පාවහන; පාදුකාව (පා. උපාහනා)

උපුටනය
[නා.] ඉදිරීම; උද්ධරණය/ ලේඛනයකින් හෝ කථා ආදියෙන් හෝ ගත් උද්ධෘතය (පා. උප්පාටන සං. උත්පාටන)

උපුල්වන්
[නා.ප්‍ර.] උත්පලවර්ණ දෙවි/ මහනෙල් මලෙහි පැහැය (පා. උප්පලවණ්ණ)

උපේක්ෂාව
[නා.] අන්තගාමී නොවීම; මධ්‍යස්ථ බව (සං. උපෙක්‍ෂා)

උපෝෂිත
[වි.] පොහොය පිළිබඳ වූ; පොහෝ දිනයෙහි පෙහෙවස් සමාදන් වූ (බෞ.සං. උපොෂිත පා. උපොසථ)

උපොසථසීලය
[නා.] ගිහියන් පොහෝ දින සමාදන් වන සීලය (පා. උපොසථසීල)

උපෝසථාගාරය
[නා.] භික්ෂූන් විනය කර්ම කරන ස්ථානය; පෝය ගෙය (පා. උපොසථාගාර)

උභතෝකෝටික
[වි.] කෙළවරවල් දෙකක් ඇති/ දෙ ආකාරයකට තේරුම්ගත හැකි/ ස්ථිර විසඳුමක් දිය නොහැකි (පා. උභතොකොටික)

උභය
[වි.] දෙ ආකාර වූ; දෙකක් සහිත (පා. සං. උභය)

උභයකුල
[නා.ප්‍ර.] මවුපිය දෙපාර්ශ්වය; මවුපිය දෙදෙනාගේ පරපුර (පා. සං. උභය+කුල)

උභයචාරී
[වි.] දෙපසෙහි හැසිරෙන (සං. උභයචාරීන්)

උභයජීවියා
[නා.] දියගොඩ දෙකෙහි ම වසන සත්ත්වයා

උභයරාශිය
[නා.] චර හා ස්ථිර යන ගුණ දෙකින් ම යුත් රාශිය (සං. උභය+රාශි)

උභයාර්ථය
[නා.] අර්ථ දෙක/ මෙලොව හා පරලොව යහපත/ ආත්මාර්ථය හා පරාර්ථය (සං. උභයාර්ථ)

උමග, උමඟ
[නා.] පොළොව යටින් හරස් අතට කැණ සෑදූ මාර්ගය (පා. උම්මග්ග සං. උන්මාර්ග)

උමයංගනා
[නා.ප්‍ර.] ශිව දෙවියන්ගේ පතිනිය; පාර්වතී හෙවත් උමා දෙවඟන (සං. උමයඞ්ගනා)

උම්බලකඩ
[නා.ප්‍ර.] මාළු වියළා සකස් කර ගන්නා ව්‍යංජන රසකාරකයක්

උයන
[නා.] උද්‍යානය (පා. උය්‍යාන සං. උද්‍යාන)

උයන් කෙළි
[නා.ප්‍ර.] උද්‍යානයන්හි විනෝදය තකා කරන ක්‍රීඩා (සං. උද්‍යාන+ක්‍රීඩා)

උයන්පල්ලා
[නා.] උයන රැකබලා ගන්නා තැනැත්තා (සං. උද්‍යානපාලක)

උරගල
[නා.] රන් රිදී ආදියෙහි සංයුතිය බැලීම සඳහා භාවිත කරන ගල් විශේෂය; නාහස්නා පහණ (දෙ. உரைகல்)

උරචක්‍රමාලය
[නා.] ගිනිගෙන දිලිසෙන ශිලාමය ආයුධ විශේෂයක්

උරණ
[වි.] කුපිත වූ; උදහස් වූ

උරතලය
[නා.] පපුව; ළපැත්ත; වක්ෂස්ථලය (සං. උරස්ථල)

උරනවා
[ක්‍රි.] මුඛයෙන් හෝ නාසයෙන් ඇතුළට ඇදගන්නවා; මුඛයෙහි ලා සූප්පු කරනවා

උරමඬල
[නා.ප්‍ර.] පපු පෙදෙස

උරමාලය
[නා.] උරහිසෙහි හෝ බාහුවෙහි ඉහළ පලඳින ආභරණයක්; ගෙලෙහි පලඳින දිග දම්වැල/ කර වටා දමන ලේන්සුවක් වැනි රෙදිකඩ/ නැට්ටුවන් හෝ බෙරකරුවන් හෝ පලඳින තලප්පාව

උරමේඛලාව
[නා.] පෘෂ්ඨවංශීන්ගේ පූර්ව ගාත්‍රා සන්ධානය වී තිබෙන ඇට වළල්ල

උරස්ත්‍රාණය
[නා.] පපුව ආරක්ෂාවට පලඳින සම් වැස්ම; සන්නාහය (සං. උරස්ත්‍රාණ)

උරුලෑවා
[නා.] මාංස භක්ෂක කුඩා සිවුපාවෙක්

උරෝස්ථිය
[නා.] පපු ඇටය; උරතලය (සං. උරොස්ථි)

උල
[නා.] 1. තියුණු තුඩක් සහිත ලෝහ හෝ දැව හෝ උපකරණය (පා. සූල සං. ශූල) 2. උල්පත

උලමා
[නා.] බකමූණු පවුලට අයත් නිශාචර පක්ෂියෙක්

උලැඟි
[වි.] ඉහළට නැඟුණු/ ඉක්මවූ (පා. සං. උල්ලඞ්ඝිත)

උලුක් කරනවා, උරුක් කරනවා
[ක්‍රි.] පහර දීමට මෙන් අවි ආයුධ ඔසවනවා (දෙ. உறுக்கு)

උලුප්පනවා
[ක්‍රි.] මතු කරනවා; ගලවනවා (සං. උත්පලවතෙ)

උලුහාල්, උළුහාල්
[නා.ප්‍ර.] ඖෂධයක් වශයෙන් හා ආහාර රසකාරකයක් වශයෙන් භාවිත කෙරෙන ධාන්‍ය විශේෂයක් (දෙ. உலுவா (அரசி))

උලෙල, උලෙළ
[නා.] උත්සවය; සැණකෙළිය/ කැලඹීම (පා. සං. උල්ලොල, උල්ලොලිත සං. උල්ලොඩ)

උල්කටුව
[නා.] පන්හිඳ/ ලෝහ හා ලාක්ෂා කර්මාන්තයෙහි දී භාවිත වන උපකරණයක්; තියුණු තුඩක් සහිත උපකරණයක්

උල්කාපාතය
[නා.] ග්‍රහ ලෝකවලින් නික්මෙන පාෂාණ පොළොවට පතිත වීම (සං. උල්කාපාත)

උල්කාශ්මය
[නා.] ග්‍රහලෝකවලින් ගිලිහී පෘථිවි වායු ගෝලයේ දී විනාශ නොවී පොළොවට පතිත වන විශාල පාෂාණය (සං. උල්කාශ්ම)

උල්දිය
[නා.] පොළොවෙන් උනන ජලය

උල්පත
[නා.] මූලාරම්භය/ පොළොවෙහි දිය මතු වන ස්ථානය

උල්පන්දම
[නා.] අනුබලය; වැරදි දෙයකට රුකුල් දීම

උල්ලංඝනය
[නා.] ඉක්මවා යෑම; කඩ කිරීම (පා. උල්ලඞ්ගන)

උල්ලසිත
[වි.] බබළන; දිලිසෙන (සං. උල්ලසිත)

උල්ලාසය
[නා.] ප්‍රමුදිතභාවය/ පරිච්ඡේදය; කාණ්ඩය; කතාන්දරය (සං. උල්ලාස)

උල්ලිත්ත
[වි.] සුනු ආදිය ගාන ලද; කපරාරු කරන ලද (පා. උල්ලිත්ත)

උල්ලේඛනය
[නා.] ප්‍රකට කොට දැක්වීම; පිට කිරීම/ කෘශ කිරීම (සං. උල්ලෙඛන)

උවටැන්
[නා.ප්‍ර.] උපස්ථානය; උපහාරය; ගෞරවය (ප්‍රා. උවට්ඨාන පා. උපට්ඨාන සං. උපස්ථාන)

උවමනාව, වුවමනාව
[නා.] ඕනෑකම; අවශ්‍යතාව

උවසර
[නා.ප්‍ර.] ළංවීම; ආශ්‍රය; සත්කාරය; ගරු බුහුමන (පා. සං. උපචාර)

උවාරණ
[නා.ප්‍ර.] අවශ්‍ය දේ; උපකරණ (පා. සං. උපකරණ)

උෂ්ණත්වමානය
[නා.] උෂ්ණත්වය මනින උපකරණය; උණකටුව

උෂ්ණත්වය
[නා.] උණුසුම් බව; උෂ්ණගතිය (සං. උෂ්ණත්ව)

උෂ්ණය
[නා.] උණුසුම; උණුසුම් ගුණය; ගිනියම (සං. උෂ්ණ)

උෂ්ණාධික
[වි.] උණුසුම් බවින් වැඩි; ගිනියම් බවින් ඉහළ (සං. උෂ්ණ+අධික)

උෂ්ණීෂය
[නා.] නළල් පට/ තලප්පාව/ බුදු පිළිමයෙහි සිරස්පත (සං. උෂ්ණීෂ)

උෂ්ණෝදකය
[නා.] උණු වතුර (සං. උෂ්ණ+උදක)

උසිත
[වි.] ආඪ්‍ය වූ; බහුල වූ (සං. උත්සික්ත)

උසුරනවා
[ක්‍රි.] උච්චාරණය කරනවා (ප්‍රා. උච්චාරෙඉ පා. උච්චාරෙති සං. උච්චාරයති)

උසුලනවා
[ක්‍රි.] දරා ගන්නවා; වාවනවා (ප්‍රා. උච්චාලෙඉ පා. උච්චාලෙති සං. උච්චාලයති)

උසුළු විසුළු
[නා.ප්‍ර.] විහිළු තහළු; කවටකම්

උස්පිළ
[නා.ප්‍ර.] පැරණි නිවෙස්වල ස්තෝප්පු දෙපසින් ඇති බිත්ති කඳ; කයියෝරුව

උළනවා, උලනවා
[ක්‍රි.] 1. තදකොට අතුල්ලනවා; ගානවා 2. ලෝහ ආදිය රත් කරනවා

උළව්ව
[නා.] ඉළව්ව

උළා කනවා
[ක්‍රි.] සූරාගෙන හෝ ගලවාගෙන කනවා

උළාර
[වි.] උතුම්; උදාර (පා. උළාර)

උළිඳු
[නා.ප්‍ර.] චන්ද්‍රයා

උළු
[නා.ප්‍ර.] 1. වහල සෙවිලි කිරීමට මැටියෙන් තැනූ වැසුම් කැට/ ගඩොල (පා. ඉට්ඨකා) 2. තාරකාව/ චන්ද්‍රයා (පා. උළු සං. උදු) 3. උණු

උළුක්කුව
[නා.] සන්ධියක් පැනීම; අවසන්ධි වීම (දෙ. உளுக்கு)

උළුඳු
[නා.] ධාන්‍ය විශේෂයක් (දෙ. உழந்து)

උළු පැන් ගෙය
[නා.] උණු වතුර නෑම සඳහා වූ ගෘහය

උළුවස්ස
[නා.] දොර රාමුව

ඌන
[වි.] අඩු; අසම්පූර්ණ (පා. සං. ඌන)

ඌනනය
[නා.] අඩු කිරීම; හායනය

ඌන පූරණය
[නා.] අඩුව පිරවීම; අඩුව සම්පූර්ණ කිරීමට යෙදූ දෙය (සං. ඌන+පූරණ)

ඌන සංවර්ධිත
[වි.] සංවර්ධනය සම්පූර්ණත්වයට නොපැමිණි

ඌන සාමර්ථ්‍යය
[නා.] අසම්පූර්ණ ලෙස ලබන සමත් බව (සං. ඌන+සාමර්ථ්‍ය)

ඌරුබද්ධාසනය
[නා.] වම් හා දකුණු කළවා සම ව තබා දෙපා නමා ඉඳීම (පා. ඌරුබද්ධාසන)

ඌර්ණ
[නා.ප්‍ර.] එළු බැටළු ආදීන්ගේ ලොම්/ ඌර්ණ රෝම ධාතුව (සං. ඌර්ණ)

ඌර්ණරෝම ධාතුව
[නා.] බුදුරදුන්ගේ දෙබැම මැද දකුණට කරකැවී පිහිටා තිබූ සිනිදු දිග රෝමය (සං. ඌර්ණරොම+ධාතු)

ඌර්ධ්ව
[වි.] ඍජු/ ඉහළින් පිහිටි; උඩු (සං. ඌර්ධව)

ඌර්ධ්වකාය
[නා.ප්‍ර.] උඩුකය (සං. ඌර්ධ්වකාය)

ඌර්ධ්වක්ෂේපණය
[නා.] උඩට විසි කිරීම; උඩ දැමීම (සං. ඌර්ධ්වක්‍ෂෙපණ)

ඌර්ධ්වමුඛ
[වි.] උඩට හැරුණු; උඩුකුරු (සං. ඌර්ධ්වමුඛ)

ඌර්වස්ථිය
[නා.] කළවා ඇටය (සං. ඌර්වස්ථි)

ඌල
[නා.] උල්පත

ඌෂ්ණය
[නා.] උෂ්ණය/ දුර්ගන්ධය (සං. උෂ්ණ)

ඌෂ්මකය
[නා.] අධික උෂ්ණත්වයක් දෙන උදුන

ඌෂ්මාක්ෂර
[නා.ප්‍ර.] උණුසුම් වායු ධාරාවක් මුඛයෙන් පිට කෙරෙමින් ශබ්ද වන ශ, ෂ, ස, හ, ෆ යන අකුරු (සං. ඌෂ්මන්+අක්‍ෂර)

ඌළියක්කාරයා, ඌලියක්කාරයා
[නා.] මෙහෙකාරයා (දෙ. ஊழியக்காரன்)

ඌළියම, ඌලියම
[නා.] දේව පූජාව; දේව මෙහෙය/ අතීතයේ දී කුලහීනයන් විසින් කුලීනයන් වෙනුවෙන් කරන ලද දෝලා ගෙනයාම, දර දිය ඇදීම වැනි සේවාව/ අතීතයේ දී වෙළඳාමේ යෙදුණු විදේශිකයන් විසින් රජයට කළ යුතු වූ අනිවාර්ය සේවාව (දෙ. ஊழியம்)

ඌළියම් බද්ධ
[නා.] මහනුවර යුගයේ දී ලංකාවේ වෙළඳාම් කළ විදේශිකයන් විසින් රජයට ගෙවූ බද්ද

ඍග්වේදය
[නා.] චතුර්වේදයෙහි පළමුවැන්න (සං. ඍග්වෙද)

ඍජු
[වි.] ඇද නැති/ අවංක; අකුටිල (සං. ඍජු)

ඍජුකෝණය
[නා.] අංශක 90 කින් යුත් කෝණය

ඍජුකෝණාස්‍රය
[නා.] සියලු කෝණ ඍජුකෝණ වූත් අභිමුඛ පාද සමාන වූත් දිගටි චතුරස්‍රය; ආයත සමචතුරස්‍රය

ඍජු රේඛාව
[නා.] ලක්ෂ්‍ය දෙකක් යා කරන කෙටි ම රේඛාව

ඍණ
[වි.] බින්දුවට වඩා වටිනාකමින් අඩු [නා.ප්‍ර.] ආපසු ගෙවීමට ගත් මුදල් ආදි දෙය; ණය/ අඩු කිරීමේ ලකුණ (සං. ඍණ)

ඍණාග්‍රය
[නා.] කෝෂයක අඩු විද්‍යුත් විභවයෙන් යුතු අග්‍රය; කැතෝඩය

ඍණිත
[වි.] ණයට ගත්

ඍතය
[නා.] ලෝකය හා ස්වභාව ධර්මය පාලනය කරන්නා වූ නියාම ධර්මය; ලෝක නියාමය (සං. ඍත)

ඍතු කාලය
[නා.] ඔසප් කාලය (සං. ඍතුකාල)

ඍතුව
[නා.] සුදුසු හෝ යෝග්‍ය කාලය

ඍතු විපර්යාසය
[නා.] ඍතූන්ගේ වෙනස්වීම

ඍද්ධි ප්‍රාතිහාර්යය
[නා.] ඍද්ධිමය බලයෙන් කරනු ලබන ආශ්චර්යවත් වූ ප්‍රාතිහාර්යය (බෞ.සං. ඍද්ධිප්‍රාතිහාර්ය)

ඍද්ධිය
[නා.] 1. වර්ධනය; වැඩීම (සං. ඍද්ධි) 2. භාවනා බලයෙන් ඉපදවිය හැකි ආධ්‍යාත්මික ශක්තිය (පා. ඉද්ධි සං. ඉද්ධි)

ඍෂභ
[නා.ප්‍ර.] සප්තස්වර අතුරින් දෙවැන්න; ‘රි’ ස්වරය/ ගොනා (සං. ඍෂභ)

ඍෂි
[නා.ප්‍ර.] ඉසිවරයා; මුනිවරයා (සං. ඍෂි)

ඍෂි ප්‍රව්‍රජ්‍යාව
[නා.] තාපස පැවිද්ද

ඍෂි භාෂිත
[වි.] ඉසිවරයන් විසින් කියූ

එකඟ
[වි.] එක අරමුණක පිහිටි; අවික්ෂිප්ත; සමාහිත වූ/ කැමැති; අනුකූල (පා. එකග්ග සං. එකාග්‍ර)

එකල
[ක්‍රි.වි.] ඒ කාලයෙහි; ඒ සමයෙහි

එකලස්
[නා.ප්‍ර.] ක්‍රමවත් කිරීම; කොටස් ක්‍රමවත් ව එකතු කිරීම

එකලා
[වි.] තනි; හුදකලා (ප්‍රා. එකකල්ලක)

එකලු
[වි.] සැමතැන ම එක සේ ආලෝක වූ; ඒකාලෝක

එකසර
[වි.] එකලාව හැසිරෙන; තනි ව ජීවත් වන (පා. එකචර)

එකසේසත්, එක්සේසත්
[වි.] එක ම සේසතකට යටත්; එක ම පාලනයකට අයත් (පා. එකච්චත්ත සං. එකච්ඡත්‍ර)

එකහෙළා
[ක්‍රි.වි.] එක්වර; නිශ්චය වශයෙන්

එකුන්
[වි.] එකකින් ඌන වූ; එකක් අඩු වූ (පා. එක+ඌන)

එකෙණෙහි
[ක්‍රි.වි.] ඒ මොහොතෙහි; ඒ ඇසිල්ලෙහි; ඒක්ෂණයෙහි

එකොළහ, එකොළස
[නා.] දහයට එකකින් වැඩි ගණන

එඬේරා
[නා.] ගව, මහිෂාදීන් හෝ එළු බැටළු ආදීන් බලා ගන්නා තැනැත්තා

එන්නත
[නා.] රෝග වැළැක්වීමට ශරීරගත කරන ප්‍රතිෂේධ ඖෂධය (ල. intenten)

එපමණ
[නා.] ඒ ප්‍රමාණය; ඒ තරම

එබඳු
[වි.] එවැනි; ඒ ආකාර

එරමිණිය
[නා.] අරමිණිය

එරමිණියා
[නා.ප්‍ර.] වැලක් සේ වැඩෙන කටු සහිත ශාක විශේෂයක්

එරුණු
[වි.] ‘එරෙනවා’ යන්නෙහි අතීත කෘදන්ත පදය

එල්බෙනවා
[ක්‍රි.] එල්ලෙනවා (පා. ඔල්මබතෙ සං. ආලම්බති)

එල්ලුම් ගස
[නා.] මරණීය දණ්ඩනය ලබාදීමට භාවිත වන වධෝපකරණයක නාමය; පෝරකය

එල්ලෙනවා
[ක්‍රි.] ආධාරකයක් වශයෙන් යමක් ග්‍රහණය කරගන්නවා

එසැණින්
[ක්‍රි.වි.] ඒ මොහොතෙහි

එළ
[වි.] සුදු; ධවල/පිරිසිදු; ශුද්ධ/ සිංහල; හෙළ

එළඟිතෙල්
[නා.ප්‍ර.] එළකිරෙන් වෙන් කර ගන්නා තෙල්; ගිතෙල්

එළදෙන
[නා.] එළහරකාගේ ගැහැනු සතා

එළනවා
[ක්‍රි.] පහතට දමනවා; අතුරනවා/ හෙළනවා

එළබටු
[නා.ප්‍ර.] දේශීය බටු වර්ගයක නාමය

එළඹෙනවා
[ක්‍රි.] ළඟට එනවා; සමීපයට පැමිණෙනවා

ඵළය
[නා.] ගසක පොත්තට ඇතුළතින් හා අරටුවට පිටින් පිහිටි ශක්තිමත් නොවන දැව කොටස (දෙ. இழை)

එළලනවා
[ක්‍රි.] වස්ත්‍රයක ඉරුණු තැන් දිග අතට හා හරස් අතට නූල් ඇද මහනවා (දෙ. இழையாடு)

එළලු
[වි.] සුදු; සුදට හුරු වූ

එළවනවා
[ක්‍රි.] ඉදිරිපිටට පමුණුවනවා; අභිමුඛ කරනවා/ ලබා දෙනවා/ පලවා හරිනවා; පන්නනවා/ මෝටර් රථයක් පදවනවා

එළවළු, එළවුළු
[නා.ප්‍ර.] ව්‍යංජන සඳහා ගන්නා කොළ, ගෙඩි, මල්, කරල් ආදිය.

එළාගන්නවා
[ක්‍රි.] බිම අතුරා ගන්නවා; දිග අරිනවා; සතෙක් මරා ගන්නවා

එළාර
[නා.ප්‍ර.] ද්‍රවිඩ රජ කෙනකුගේ නාමය

එළිකරනවා
[ක්‍රි.] අලෝක කරනවා/ ශුද්ධ කරනවා/ සැඟවුණු යමක් ප්‍රකාශයට පත් කරනවා; හෙළි කරනවා

එළිදරව්ව
[නා.] අනාවරණය කිරීම; ප්‍රකට කිරීම

එළිපත
[නා.] උළුවහුවල ඇති යට පඩිය; දොරකඩ; කවුලුවක පහත පඩිකඳ

එළිපෙහෙළි
[වි.] ආවරණය නොවූ; විවෘත වූ

එළිමහන
[නා.] ගස් කොළන්, ගොඩනැගිලි නොමැති විවෘත ප්‍රදේශය

එළිය
[නා.] ආලෝකය; සූර්යාලෝකය/ අවකාශය; එළිමහන/ එළිවැට; එළිසමය

එළිල්ලෙන්
[ක්‍රි.වි.] උක්කුටිකයෙන්; අඩදැණි ව

එළිවැට
[නා.] සිවුපද පද්‍යයක පාද සතරේ යෙදෙන එක සමාන අකුරු පෙළ

එළිසමය
[නා.] එළිවැට

එළුබස
[නා.] සිංහල භාෂාව

එළුව
[නා.] හෙළ බස

එළුවා
[නා.] ක්ෂීරපායී සිවුපසා සතකුගේ නාමය (පා. එළක සං. එඩක)

එළුසඳැස් ලකුණ
[නා.] සිංහල ඡන්දස් ශාස්ත්‍රය පිළිබඳව රචනා වූ කෘතියක්

ඒකකෝලාහල
[නා.ප්‍ර.] එක සේ පැතිරුණු මහත් හඬ (පා. එකකොලාහල)

ඒකක්ෂණය
[නා.] එක ම මොහොත; ඉතා සුළු කාල ප්‍රමාණය; එක් සැණ (පා. එකක්ඛණ)

ඒකචර්යාව
[නා.] තනි ව හැසිරීම

ඒකච්ඡත්‍ර
[වි.] එක ම සේසතට යටත් වූ; එක ම ආඥාවක් යටතේ පාලනය වන (සං. එකච්ඡත්‍ර)

ඒකච්ඡන්දය
[නා.] එක ම කැමැත්ත; සමාන වූ කැමැත්ත (පා. එකච්ඡන්‍ද)

ඒකච්ඡිද්‍රය
[නා.] එක් සිදුරක් ඇති (සං. එක+ඡිද්‍ර)

ඒකත්‍රාණ
[නා.ප්‍ර.] එක ම ආරක්ෂාව; එක ම රැකවරණය

ඒකථූණිකා
[නා.ප්‍ර.] එක්ටැම් ගෙය (පා. එකථූණිකා)

ඒකදෘෂ්ටි
[නා.ප්‍ර.] සංගීතයෙහි දී එක ම පැත්තක් බලාගෙන ගී කීම (සං. එකදෘෂ්ටි)

එකනින්නාදය
[නා.] එකට ගිගුම් දීම; රැව්පිළිරැව් දීම

ඒකනිශ්‍රය
[නා.] එකක් ඇසුරු කොට පැවැත්ම

ඒකපරායණ
[නා.] එක ම පිහිට; අසහාය සරණ

ඒකපාක්ෂික
[වි.] එක් පක්ෂයක් ගත්

ඒකපාර්ශ්වික
[වි.] එක් පැත්තකට අයත්

ඒකරාශි
[නා.ප්‍ර.] සමූහය; එකගොඩ (සං. එකරාශි)

ඒකල
[වි.] තනි ව ඉදිරිපත් කරන (සං. එකල)

ඒකවිධ
[වි.] එක් ආකාරයක් ඇති (පා. සං. එකවිධ)

ඒකශාඛ
[නා.ප්‍ර.] ප්‍රධාන අක්ෂයකින් එක් ශාඛාවක් බැගින් හටගන්නා බහු අක්ෂ පුෂ්ප මඤ්ජරිය

ඒකශ්‍රැතිය
[නා.] එක් වරක් ඇසීම (සං. එකශ්‍රැති)

ඒකසෛලික
[වි.] එක සෛලයකින් හෙවත් කෝෂයකින් යුක්ත

ඒකස්තම්භ ප්‍රාසාදය
[නා.] එක්ටැම්ගෙය

ඒකස්ථ
[වි.] එකට සිටින (සං. එකස්ථ)

ඒකාංගික
[වි.] එක් අංගයක් හෙවත් කාරණයක් ඇති (පා. එකාඞ්ගික)

ඒකාංස, ඒකාංශ
[නා.ප්‍ර.] එක් උරය; ශරීරයේ එක් අංශය/ ඒකාන්ත බව; ස්ථිරත්වය (පා. එකාංස සං. එකාංශ)

ඒකාක්ෂරය
[නා.] තනි අකුර

ඒකාග්‍ර
[වි.] එක් අරමුණක් ඇති (සං. එකාග්‍ර)

ඒකාග්‍රතාව
[නා.] එක අරමුණක පිහිටුවා ඇති බව; සමාධියෙන් යුත් බව

ඒකාදශ
[වි.] එකොළොස (සං. එකදශ)

ඒකාධිකාරය
[නා.] තනි බලය හෝ අයිතිය ඇති; තනි පාලනයට අයත්

ඒකාධිපති
[නා.] එක ම අධිපති [වි.] තනි මතය අනුව ක්‍රියා කරන (සං. එක+අධිපති)

ඒකාබද්ධ
[වි.] එකට බැඳුණු; එක් වුණු; එකතු වුණු

ඒකාර්ථ
[නා.ප්‍ර.] එක ම අදහස; තනි අර්ථය (සං. එකාර්ථ)

ඒකාලම්භන
[වි.] එක අරමුණක් ඇති (පා. එකාලම්භන)

ඒකාලෝක
[වි.] මුළුමනින් ම එළිය වූ

ඒකාවලිය
[නා.] සිවුසැට ආභරණයන්ගෙන් එකක් (සං. එකාවලි)

ඒකීභූත
[වි.] එකට එක් වූ (පා. සං. එකීභූත)

ඒදණ්ඩ
[නා.] ඇළ දොළ ආදියෙන් එතෙර වනු සඳහා දෙතෙර සම්බන්ධ කොට දමන ලී කඳ

ඒරාවණ
[නා.ප්‍ර.] ඉන්ද්‍ර දිව්‍යරාජයාගේ හස්තියා (පා. එරාවණ)

ඒරාෂ්ටකය
[නා.] ග්‍රහයන්ගේ හැසිරීම නිසා උදාවන අපල කාලය

ඒෂණය
[නා.] සෙවීම; ගවේෂණය (සං. එෂණ)

ඓක්‍යය
[නා.] එක්කොට ලත් ඵලය; එක් කොට ගැනීම; එක් බව (සං. ඓක්‍ය)

ඓතිහාසික
[වි.] ඉතිහාසය පිළිබඳ වූ; ඉතිහාසයට අයත් (සං. ඓතිහාසික)

ඓන්ද්‍රිය
[නා.ප්‍ර.] කාබනික ද්‍රව්‍ය (සං. ඓන්‍ද්‍රිය)

ඓරාවණ
[නා.] ඉන්ද්‍ර (ශක්‍ර) දෙවියාගේ ඇතා (සං. ඓරාවණ)

ඓශ්වර්යය, ඓශ්වර්‍යය, ඓශ්වර්‍ය්‍යය
[නා.] ඉසුරු බව; සමෘද්ධිමත් බව; ආධිපත්‍යය; ප්‍රධානත්වය; ශ්‍රේෂ්ඨත්වය (සං. ඓශ්වර්ය)

ඓහලෞකික
[වි.] මෙලොවට අයත්; මේ ලෝකය පිළිබඳ වූ (සං. ඓහලෞකික)

ඔංචිලි
[නා.ප්‍ර.] උසක බැඳි රැහැන් දෙකක පහළ අග හිඳ ගැනීමට හෝ සිට ගැනීමට හැකි වන සේ හරස් ලෑල්ලක් තබා සකස් කර ගත් පැද්දෙන ක්‍රීඩා උපකරණය (දෙ. ஊஞ்சல்)

ඔකඳ
[නා.ප්‍ර.] පැමිණීම; ළඟාවීම/ ප්‍රීතිය; ප්‍රමෝදය (පා. ඔක්කන්‍දික)

ඔක්සිකරණය
[නා.] යම්කිසි ද්‍රව්‍යයක් ඔක්සිජන් සමග එකතුවීම හෝ ඉන් හයිඩ්‍රජන් ඉවත් කිරීම

ඔක්සිහරණය
[නා.] ඔක්සිජන් ඉවත් කිරීම

ඔටුන්න
[නා.] 1. හිස් වෙළුම; තලප්පාව 2. කිරීටය; කිරුළ (සං. වෙෂ්ටන+ක පා. වෙඨන+ක)

ඔට්ටුව
[නා.] යමක් සිදුවන හෝ සිදු නොවන බව හෝ කියමින් තරගයක දී දිනූ තැනැත්තාට පැරදුණු අය දීමට පොරොන්දු වන දෙය හෝ මුදල; පරදුව (දෙ. ஓட்டு)

ඔඩපනය
[නා.] උකස් තැබූ දෙය

ඔඬර
[වි.] වපර; ඇදට බලන

ඔතෑනි
[වි.] අලස; කම්මැළි/ දුර්වල; බෙලහීන

ඔත්පළ
[වි.] නැඟිටීමට නොහැකි; එක්තැන් වූ [නා.] වැදහොත් තැන; ශයනය කළ ස්ථානය

ඔත්පිළිමය
[නා.] සැතපෙන පිළිමය

ඔපනැල්ල
[නා.] ඇඳුමක තබන රැල්ල (ල. opnaij)

ඔබල
[වි.] අබල; දුර්වල; මලානික; විඩාපත්

ඔරලියන්තුව
[නා.] එල්ලෙන කරාබුව

ඔරලෝසුව
[නා.] වේලාව දක්වන යන්ත්‍රය (ල. පුර්. orlozo)

ඔල
[නා.ප්‍ර.] කොළය; පත්‍රය (දෙ. ஓலை)

ඔලිඳ
[නා.ප්‍ර.] ඖෂධීය ගුණ ඇති වැල් විශේෂයක්

ඔලිම්පික්
[නා.ප්‍ර.] චතුර්වාර්ෂික ව පවත්වන ජාත්‍යන්තර මලල ක්‍රීඩා උත්සවය (ඉං. olympic)

ඔලොක්කුව
[නා.] සරදම; ඇනුම්පදය/ හෙළාදැකීම; නින්දාව (මල. ඔලොක්)

ඔලොගුව
[නා.] බඩුබාහිරාදිය කර දෙපස දමාගෙන යෑම සඳහා භාවිත මල්ල

ඔසළ
[වි.] අවතීර්ණ වූ; බැසගත්තා වූ

ඔළ
[නා.ප්‍ර.] දැඩි බව; සැහැසිකම; චණ්ඩභාවය

ඔළමොට්ටළ
[වි.] හිතුවක්කාර; මෝඩ

ඔළමොළ
[වි.] චණ්ඩ; හිතුවක්කාර

ඔළුව
[නා.] හිස; ශීර්ෂය

ඔළොක්කුව
[නා.] ඉඩම් දෙකක් අතර පටු පාර

ඕඝය
[නා.] ජලප්‍රවාහය; ජලධාරාව; මහවතුර (පා. සං. ඔඝ)

ඕදාත
[වි.] සුදු; ශ්වේත (පා. ඔදාත)

ඕළාරික
[වි.] සියුම් නොවූ; දැඩි; රළු (පා. ඔළාරික)

ඕෂධී, ඕසධී
[නා.ප්‍ර.] එනම් තාරකාව; ඉරබටු තරුව/ ශාකය/ ඵල හටගත් පසු විනාශ වන කෙසේ තල් ආදි ශාක/ පැළෑටිය (පා. ඔසදි සං. ඔෂධි)

ඕෂ්ඨජ
[වි.] තොල්වලින් උපදින (සං. ඔෂ්ඨජ)

ඕසෝන් ස්තරය
[නා.] වායුගෝලයේ පවත්නා ඕසෝන් වායු තට්ටුව

ඖචිත්‍යය
[නා.] උචිත බව; සුදුසු බව; නිසි බව (සං. ඖචිත්‍ය)

ඖත්සුක්‍යය
[නා.] උත්සුක බව (සං. ඖත්සුක්‍ය)

ඖදාර්යය, ඖදාර්‍යය, ඖදාර්‍ය්‍යය
[නා.] උදාරත්වය; ශ්‍රේෂ්ඨත්වය (සං. ඖදාර්‍ය)

ඖද්ධත්‍යය
[නා.] සිතෙහි නොසන්සුන් බව/ උඩඟු බව (සං. ඖද්ධත්‍ය)

ඖරස
[වි.] තමාට ම දා වූ; බුදුන් කෙරෙහි සැදැහැවත්/ නීත්‍යනුකූල ව උපන් (සං. ඖරස)

ඖෂධය
[නා.] රෝග සුව කිරීමට භාවිත කරන ද්‍රව්‍යය (සං. ඖෂධ)

ඖෂධාලය
[නා.] ඔසුසල; බෙහෙත් ශාලාව

කංකය
[නා.] සැකය; සන්දේහය (පා. කඞ්ඛා)

කංකාණම, කණ්කාණම
[නා.ප්‍ර.] වැඩ පරීක්‍ෂකයා/ පැරණි සිංහල නිල නාමයක්/ සාත්තු සේවකයා (දෙ. கண்காணம்)

කංකාරිය, කම්කාරිය
[නා.] තොවිලය; ශාන්තිකර්මය (දෙ. கண்காரன்)

කංකුණ්ඩා
[නා.] හැකරැල්ලා; අඳුන්කරඬුවා

කංකුළ, කන්කුළ
[නා.ප්‍ර.] එක් කැණිමඬලක් යොදා සැදූ වට ගෙය; කූටාගාරය

කංස
[නා.ප්‍ර.] ලෝකඩ; ලෝහ වර්ගයක්/ තූර්යභාණ්ඩ විශේෂයක්; අත්තාළම/ මිනුම් විශේෂයක්; ද්‍රෝණයෙන් සතරෙන් කොටස; කහවනු සතරක් වටිනා ලෝහ කාසියක් (පා. සං. කංස)

කංසා
[නා.ප්‍ර.] ඖෂධයක් ලෙස ද මත්ද්‍රව්‍යයක් ලෙස ද යොදාගන්නා ශාක විශේෂයක් (දෙ. கஞ்சா)

කකාළ
[වි.] කකාරවන ලද

කකුධ, කකුද
[නා.] මොල්ලිය/ රාජ්‍යත්වය ප්‍රකාශ කරන පඤ්ච කකුධ භාණ්ඩ (පා. කකුධ සං. කකුද)

කකුධ භාණ්ඩ
[නා.ප්‍ර.] රාජ්‍යත්වය ප්‍රකාශ කරන භාණ්ඩ (පා. කකුධ භාණ්ඩ)

කකුල
[නා.] ශරීරයේ ඉකිළියේ පටන් පතුල දක්වා වූ කොටස (දෙ. கால்)

කකුළුවා
[නා.] පා දහයක් හා පිටකටුවක් සහිත ජලචර සත්ත්වයෙක් (පා. කක්කටක සං. කර්කටක)

කක්ෂය
[නා.] කිහිල්ල/ ආකාශ වස්තූන් හෙවත් ග්‍රහ වස්තූන් ආකාශය තුළ ගමන් කරන මාර්ගය/ සම තත්ත්වය; සමානත්වය (සං. කක්‍ෂ)

කග
[නා.ප්‍ර.] 1. කඩුව; අසිපත (ප්‍රා. පා. කග්ග සං. කඞ්ග) 2. කුරුල්ලා; පක්‍ෂියා (සං. ඛග)

කගවේණා, කඟවේණා
[නා.] තනි අඟක් ඇති ශක්තිමත් සිවුපාවෙක් (පා. ඛග්ගවිසාණ සං. ඛඞ්ගවිෂාණ)

කඞ්ඛාවිතරණී, කංඛාවිතරණි
[නා.ප්‍ර.] බුද්ධඝෝෂ හිමියන් විනය පිටකයේ උභය ප්‍රාතිමෝක්ෂයට පාලියෙන් ලියන ලද අර්ථ කථාව (පා. කඞ්ඛාවිතරණී)

කච්චායන
[නා.ප්‍ර.] එනම් තෙර කෙනෙකුන් විසින් ලියන ලද ව්‍යාකරණ ග්‍රන්ථය (පා. කච්චායන)

කච්චිය
[නා.] නොකැපූ රෙදි ප්‍රමාණය, ඉණ වටා ඇඳි වස්ත්‍රය (දෙ. கச்சை)

කච්චේරිය
[නා.] දිස්ත්‍රික්කයක ප්‍රධාන පරිපාලන කාර්යාලය (දෙ. கச்சேரி)

කච්ඡපුට
[වි.] බඩු පොදිය කිහිල්ලේ ගන්වා ගත් [නා.ප්‍ර.] සේරිවාණිජ ජාතකයේ කියැවෙන එනම් වෙළෙන්දා

කඤ්චන
[නා.ප්‍ර.] රන් (පා. කඤ්චන)

කාඤ්චුකය
[නා.] උඩුකයට අඳින ඇඳුම/ ආවරණය; කවරය (පා. සං. කඤ්චුක)

කටක
[නා.ප්‍ර.] 1. කකුළුවා (සං. කටක) 2. අතේ පළඳින ආභරණයක්; වළල්ල (සං. කර්කටක)

තටකලියාව
[නා.] කඩියාළම

කටමැණ, කටමිණ
[නා.] ගෙලෙහි බඳින මැණික; කණ්ඨමාණික්‍යය (සං. කණ්ඨමණි)

කටරොළු
[නා.ප්‍ර.] නිල්වන් හෝ සුදුවන් හෝ මල් පිපෙන වැල් විශේෂයක්

කටාක්ෂය
[නා.] නෙත් කොනින් බැලීම; නුවනග බැල්ම (සං. කටාක්‍ෂ)

කටුපැළැල්ල
[නා.] කටු අතු ආදිය එකට ළං වන සේ පැළැල්ලක් ආකාරයට බැඳ සාදාගත් දොර

කටුළැහැබ
[නා.] කටු පඳුරු ආදියෙන් යුත් කැලෑරොද

කට්ටඩියා, කට්ටඬියා
[නා.] තොවිල් කරන්නා; යකැදුරා (දෙ. கட்டாடி)

කට්ටළය, කට්ටලය
[නා.] එක ම කටයුත්තකට උපයෝගී කරගන්නා උපකරණ හෝ ද්‍රව්‍ය සමූහය/ ජෝඩුව/ පිරිස (දෙ. கட்டனை)

කඨින
[වි.] දැඩි; තද; රළු; කර්කශ (පා. සං. කඨින)

කඨින චීවරය
[නා.] වස් පවාරණය කළ භික්ෂූන්ට පමණක් කැප සිවුර (පා. කඨිනචීවර)

කඨිනත්ථාරය
[නා.] කඨින චීවරය ඇතිරීම (පා. කඨිනන්‍ථාර)

කඨිනානිසංසය
[නා.] කඨිනත්ථාරයෙන් ලැබෙන පංචවිධ ආනිසංසය

කඨෝර
[වි.] දැඩි; නපුරු (සං. කඨොර)

කඩතොලු
[වි.] කැඩුණු බිඳුණු තැන් ඇති

කඩපළ, කඩපොළ
[නා.ප්‍ර.] වෙළඳ සැල් ඇති ස්ථානය

කඩපිල
[නා.ප්‍ර.] කඩයක් හෝ සාප්පුවක් හෝ ඉදිරිපස, ප්‍රදර්ශනය කොට විකිණීම පිණිස බඩු තබන වේදිකාව

කඩපෙනෙල්ල
[නා.] පිලිස්සී ඉතිරි වූ දර කැබැල්ල

කඩප්පුළියා
[නා.] ස්ථිර පදිංචියක් නැත්තා/ පහත් තැනැත්තා (දෙ. கடப்பளி)

කඩමණ්ඩිය
[නා.] කඩපොළ

කඩමාල්ල
[නා.] දිරා ගිය හෝ ඉරුණු හෝ රෙදි කැබැල්ල

කඩල
[නා.ප්‍ර.] ධාන්‍ය වර්ගයක නාමය (දෙ. கடலை)

කඩිනම්
[වි.] ඉක්මන් (දෙ. கடிணம்)

කඩියාළම, කඩිවාළම
[නා.] අශ්වයන් හික්මවීමට සහ මෙහෙයැවීමට උන්ගේ මුඛයට හා හොම්බට දමන උපකරණය; කටකලියාව (දෙ. கடிவாளம்)

කඩොලාන
[නා.] කඩොල් වනය

කණ
[වි.] 1. එක් ඇසක් නොපෙනෙන/ දෑස ම නොපෙනෙන; අන්ධ (පා. කාණ) 2. කළු, කළු පාට වූ (පා. කණ්හ සං. කෘෂ්ණ) 3. ඇස. (දෙ. கண்)

කණ අත්සන
[නා.] අකුරු නොදන්නා අය තමාගේ අත්සන හැටියට යොදන සලකුණ

කණකොකා
[නා.] මතුපිටින් අඳුරු වූ තද දුඹුරු පැහැති පියාපත් ඇති කොක් විශේෂයක නාමය

කණක්කුව
[නා.] ගණන; මිල (දෙ. கணக்கு)

කණඞ්කය
[නා.] දශම තිත

කණපිට
[නා.] නොපෙනෙන පැත්ත; නොපිට

කණමදයා
[නා.] මද කිපීම නිසා ඇස නොපෙනෙන ඇතා/ අන්ධ වූ වල් හරකා/ අතිශයින් බීමත් තැනැත්තා

කණමැදිරියා
[නා.] නිශාචර කෘමි විශේෂයක්; කලාමැදිරියා

කණයම්
[නා.ප්‍ර.] දොරපොල්ල (දෙ. கணையம்)

කණවැල
[නා.] අන්ධයකුට මග පෙන්වන යෂ්ටිය

කණවේපැණි
[නා.ප්‍ර.] කණ මී වදයෙහි ඇති පැණි

කණහුළ
[නා.] හුළු අත්ත; ගිනි හුළ

කණා
[නා.] දෑස ම හෝ එක් ඇසක් හෝ නොපෙනෙන තැනැත්තා (පා. කාණ)

කණාටු
[වි.] කෘශ වී උස්ව ගිය; පල දරන කාලය ඉක්ම ගිය

කණිකාව
[නා.] අංශුව; පොද (පා. සං. කණිකා)

කණිනවා, කනිනවා
[ක්‍රි.] හාරනවා (පා. ඛණති, ඛනති සං. ඛනති)

කණිසම
[නා.] වේලාව/ හෝරාව (දෙ. கணிசம்)

කණු පොළ
[නා.] රාත්‍රි කාලයේ ගවයන් බැඳ තැබීමට කණු සිටුවා සකස් කළ ස්ථානය

කණුව
[නා.] ටැඹ; කුලුන (පා. ඛාණුක)

කණේරු
[නා.ප්‍ර.] සුදු හෝ රතු හෝ මල් ඇති විෂ සහිත ගසක්

කණ්ටක
[නා.ප්‍ර.] කටුව; ඉදිකටුව (පා. සං. කණ්ටක)

කණ්ඨජ
[වි.] උගුරෙන් උපදින (පා. සං. කණ්ඨජ)

කණ්ඨනාළය, කණ්ඨනාලය
[නා.] ගලනාළය (සං. කණ්ඨනාල)

කණ්ඨමාලය
[නා.] ගලගණ්ඩ රෝගය

කණ්ඨය
[නා.] බොටුව; ගෙල; ග්‍රීවය (සං. කණ්ඨ)

කණ්ඨස්වරය
[නා.] බොටුවෙන් නිකුත් වන හඬ

කණ්ඨහාර
[නා.ප්‍ර.] ගෙලෙහි මාලයක් පැලඳගත් තැනැත්තා

කණ්ඨාභරණ
[නා.ප්‍ර.] ගෙලෙහි පලඳින ආභරණ (සං. කණ්ඨාභරණ)	

කණ්ඨෞෂ්ඨජ
[නා.] උගුර හා තොල් උත්පත්ති ස්ථානය කොට ඇති

කණ්ඩනය
[නා.] ගොයම් පෑගීම; වී වෙන් කර ගැනීම (සං. කණ්ඩන)

කණ්ඩරාව
[නා.] බලනහරය (සං. කණ්ඩරා)

කණ්ඩලම
[නා.] කණ්ඩායම; සමූහය

කණ්ඩායම
[නා.] සමූහය; සේනාංකය (දෙ. காண்டம்)

කණ්ඩිය
[නා.] බැම්ම; ඉවර (දෙ. காண்டி)

කණ්ඩුල
[නා.ප්‍ර.] ලක්දිව සිටි බිලී වැද්දකුගේ නාමය/ දුටුගැමුණු රජුගේ ඇතාගේ නම

කණ්ණාඩිය, කන්නාඩිය
[නා.] කැඩපත/ උපැස් යුවළ (දෙ. கண்ணாடி)

කණ්හ
[වි.] කළු; පහත් වූ [නා.ප්‍ර.] කෘෂ්ණ දෙවි; විෂ්ණු දෙවි; වශවර්තිමාර (පා. කණ්හ)

කතා, කථා
[නා.ප්‍ර.] වචනයෙන් අදහස් ප්‍රකාශ කිරීම/ ප්‍රබන්ධය; කතන්දරය (පා. සං. කථා)

කතිකාවත
[නා.] සම්මුතිය; සංඝ සම්මුති නියමාවලිය (පා. කතිකාවත්ත)

කතිපයාධිකාරය
[නා.] කිහිප දෙනකුවෙත බලය රැඳී පැවතීම

කතෝලිකයා
[නා.] රෝමානු දේව සභාවේ සාමාජිකයා (පුර්. catholic)

කථකලි
[නා.ප්‍ර.] දකුණු ඉන්දියානු නාට්‍ය විශේෂයක් (මල. කතකලි)

කථන පිටපත
[නා.] කියවීම සඳහා කරන සටහන

කථනය
[නා.] කීම; ප්‍රකාශ කිරීම (සං. කථන)

කථානායක
[නා.ප්‍ර.] මහජන මන්ත්‍රී මණ්ඩලයක මුලසුන දරන්නා/ ප්‍රබන්ධයක ප්‍රධාන චරිතය

කථානුසාරයෙන්
[ක්‍රි.වි.] කථාව අනුව

කථා ප්‍රබන්ධය
[නා.] ගොතන ලද කථාව (සං. කථාප්‍රබන්‍ධ)

කථා ප්‍රවෘත්තිය
[නා.] පරම්පරාගත ව පැවත එන පුවත

කථාරම්භය
[නා.] කථාවේ ආරම්භය (සං. කථාරම්බ)

කථා ව්‍යවහාරය
[නා.] කථා කිරීමේ දී භාවිත කරන භාෂාව

කථාශේෂභාවෝපගත
[වි.] මළ; මියගිය

කථා සම්භාෂණය
[නා.] එක් ව කතා බස් කිරීම

කථිකයා
[නා.] දේශකයා (පා. සං. කථික)

කථිකාචාර්ය
[නා.ප්‍ර.] උසස් අධ්‍යාපන ආයතනයක දේශකයා

කථිකයා
[නා.] සාකච්ඡාවකින් පසු පොදුවේ බැස ගන්නා තීරණය හෝ නිගමනය; සම්මුතිය (පා. කථිකා)

කථිත
[වි.] කියන ලද; ප්‍රකාශ කරන ලද; පැවසූ (පා. සං. කථිත)

කථෝපකථනය
[නා.] සාකච්ඡාව; සංවාදය (සං. කථොපකථන)

කදම්බය
[නා.] සමූහය; කලබ (පා. සං. කදම්බ)

කදාපහණ
[නා.] වීදුරු; පළිඟු

කදෝපැණියා
[නා.] කණමැදිරියා

කන
[නා.] ශ්‍රවණේන්ද්‍රිය/ කෙළවර (පා. කණ්ණ සං. කර්ණ)

කනක
[නා.ප්‍ර.] රන්; රත්රන් (පා. සං. කනක)

කනගාටුව
[නා.] දුක්මුසු බව; කනස්සල්ල

කනත්ත
[නා.] ළැහැබින් වැසුණු ඉඩම/ සොහොන් බිම

කනප්පුව
[නා.] කුඩා මේස විශේෂයක් (පුර්. canape ල. knaap)

කනවැන්දුම්, කණවැන්දුම්
[වි.] පුරුෂයා හෝ භාර්යාව නැසී ගිය/ පුරුෂයාගෙන් වෙන් වී වසන (දෙ. கண்வன்+தபு)

කනස්සලු
[වි.] කනගාටු සහිත

කනහුළ
[නා.] හුළු අත්ත

කනා
[නා.ප්‍ර.] රත්තරන් (පා. සං. කනක)

කනිටු
[වි.] වයසින් අඩු; ළාබාල/ තත්ත්වයෙන් හෝ සේවයෙන් අඩු (පා. කනිෂ්ඨ සං. කනිෂ්ඨ)

කනිෂ්ඨ
[වි.] වයසින් අඩු; ළාබාල/ තත්ත්වයෙන් හෝ සේවයෙන් හෝ සේවා කාලයෙන් අඩු; සුළු (සං. කනිෂ්ඨ)

කනීනිකාව
[නා.] කළු ඉංගිරියාව (සං. කනීනිකා)

කන්කලු
[වි.] කනට මිහිරි

කන්තළ
[නා.ප්‍ර.] (ඇතකු) කන්තළ හෙවත් කන්පෙති ගැසීම (පා. කණ්ණතාඩ සං. කර්ණතාල)

කන්තාරු
[නා.ප්‍ර.] දේවමෙහෙයන්හි දී කියන ගීතිකා (පුර්. cantar)

කන්ථක
[නා.] සිදුහත් කුමරුගේ අශ්වයා (පා. කන්‍ථක)

කන්නඩ
[නා.] ඉන්දියාවේ වෙසෙන මනුෂ්‍ය වර්ගයක් හා ඔවුන් විසූ ප්‍රදේශය (දෙ. கன்டைம்)

කන්නලව්ව
[නා.] බැගෑපත් ඉල්ලීම; ආයාචනය; අඳෝනාව; ඇවිටිල්ල

කන්‍යාභාවය
[නා.] කන්‍යාවක් වීම

කන්‍යාව
[නා.] වැඩිවිය නොපත් බාලිකාව/ විවාහ නොවූ තරුණිය (සං. කන්‍යා)

කඳපිළිවෙළ
[නා.] පෙර විසූ ආත්මභාවයන්ගේ අනුපිළිවෙළ (පා. ඛන්‍ධපටිපාටි)

කඳවුර
[නා.ප්‍ර.] සෙනඟ ලැගුම්ගන්නා ස්ථානය/ යුද්ධ සේනාව වාඩි ලා ගන්නා ස්ථානය (පා. ඛන්‍ධාවාර සං. ස්කන්‍ධාවාර)

කඳුරැළිය
[නා.] කුඩා දිය ඇල්ල

කඳුළ
[නා.ප්‍ර.] කඳුළු; ඇසෙන් වැගිරෙන ද්‍රවය; නේත්‍ර ජලය (පා. කන්‍දන සං. ක්‍රන්‍දන)

කඳුළැලි
[නා.ප්‍ර.] කඳුළු ධාරා

කපාටය
[නා.] විවරය (සං. කපාට)

කපාලය
[නා.] හිස්කබල (පා. සං. කපාල)

කපිරිඤ්ඤ
[නා.ප්‍ර.] පූර්තුගීසීන්ගෙන් හා කාපිරි ජනයාගෙන් පැවත එන ලංකාවේ ප්‍රචලිත ජන සංගීතයක නාමය

කපිලවස්තුව
[නා.] කිඹුල්වත් නුවර (සං. කපිලවස්තු)

කපෝලය
[නා.] කම්මුල; කොපුල්තලය (පා. සං. කපොල)

කබල
[නා.] මැටි භාජනය; වළඳ; හිඟමන සඳහා පාවිච්චි කරන භාජනය/ ධාන්‍ය ඖෂධ ආදිය බැද ගැනීම සඳහා භාවිත කරන භාජනය/ ඔළු කටුව/ සතුන්ගේ හෝ බිත්තරවල හෝ පිටකටුව/ තුවාලයක් මතුපිට සෑදෙන කබොල්ල (ප්‍රා. කහල්ල පා. සං. කපාල)

කබොල්ල
[නා.] ඔළු කට්ට; ශීර්ෂ කපාලය/ ඉදිබු ආදි සතුන්ගේ කටුව හෝ බිත්තරවල කටුව/ තුවාලයක් මතුපිට සෑදෙන සිවිය

කමනීය
[වි.] රුචි කළ යුතු; ආශා කළ යුතු (පා. සං. කමනීය)

කම්කටොලු, කම්කටුලු
[නා.ප්‍ර.] දුක; හිරිහැරය; පීඩාව

කම්පනය
[නා.] චලනය; දෙදරීම (පා. සං. කම්පන)

කම්බිළිය, කම්බිලිය
[නා.] ඝනකමට වියන ලද ලෝම රෙද්ද (දෙ. கம்பிளி)

කම්මැළි
[වි.] අලස

කඹය
[නා.] 1. කණුව; ටැඹ (ප්‍රා. ඛංභ පා. ඛම්භ සං. ස්තම්භ) 2. ලණු කිහිපයක් එකට වෙළා සාදා ගන්නා යොත; බාන

කඹුරනවා
[ක්‍රි.] මෙහෙ කරනවා

කඹුරා
[නා.] යකඩ වැඩ කරන්නා; කම්මල්කාරයා (පා. කම්මාර සං. කර්මාර)

කයිතාළම
[නා.] දෑතින් ගෙන එකට එක ගසා තාලානුරූප වූ ශබ්ද නංවා ගැනීම පිණිස භාවිත කරන ලෝහමය කුඩා තැටි යුගලක් (දෙ. கைத்தாளம் මල. කයිතාලම්)

කරණ කොට ගෙන
[නි.] කරණ විභක්ති අර්ථය හඟවන වාක්‍ය ඛණ්ඩය/ හේතු කරගෙන

කරණම
[නා.] උඩ පැන ගුවනේ දී වටයක් කරකැවෙන පරිදි ගසන පිනුම (දෙ. கரணம்)

කරණය
[නා.] කිරීම; සිදු කිරීම/ කරණ විභක්ති අර්ථය; කරණ විභක්තිය/ හේතුව (පා. සං. කරණ)

කරණ විභක්තිය
[නා.] කර්තෘගේ ක්‍රියාවට ඉවහල් වන පදාර්ථය යෙදෙන විභක්තිය

කරණීය
[වි.] කළ යුතු; කිරීමට සුදුසු (පා. සං. කරණීය)

කරඬිය
[නා.] කෙණෙස්ස/ වල් පැළෑටි නෙළන උපකරණය (පා. කරණ්ඩි)

කරඬුව
[නා.] මංජුසාව (පා. සං. කරණ්ඩ)

කරතල
[නා.] අත්ල; අතුල් තලය; හස්ත තලය (පා. කරතල)

කරදිය වළල්ල
[නා.] දිවයිනක් වටා පිහිටි මුහුදු වෙරළ

කරනැවෑමියා
[නා.] දැළි රැවුල් කපන්නා; ඇම්බැට්ටයා

කරල
[නා.] ගොයම්, කුරහන් ආදි ධාන්‍යයෙහි ඇට සහිත කොටස/ ගෙතූ කොණ්ඩය/ කැප්සියුලය (පා. කරල දෙ. குரல்)

කරවල, කරවළ
[නා.] ලුණු දමා වේළූ මාළු (දෙ. கருவாடு)

කරළිය
[නා.] රඟමඬල; වේදිකාව (දෙ. களரி)

කරුණ
[නා.] කාරණාව (පා. සං. කාරණ)

කරුණ රසය
[නා.] කාව්‍ය නාටකාදියෙහි ශෝකය නම් මනෝභාවය නිසා සහෘදයකුගේ හෙවත් රසිකයකුගේ සිතෙහි පහළ වන අලෞකික චමත්කාරජනක වින්දනය (සං. කරුණරස)

කරුණාව
[නා.] අනුන්ගේ දුකෙහි දී සිත කම්පාවන ස්වභාවය (පා. සං. කරුණා)

කරුවළ
[නා.] කළුවර; අඳුර; අන්ධකාරය

කර්කශ
[වි.] තද; දැඩි; ගොරෝසු/ නපුරු; ක්‍රෑර (සං. කර්කශ)

කරුණ කටුක
[වි.] කනට අමිහිරි වූ (සං. කර්ණකටුක)

කර්ණ කඨෝර
[වි.] කර්ණ කටුක (සං. කර්ණකඨොර)

කර්ණය
[නා.] කන; ශ්‍රවණේන්ද්‍රිය (සං. කර්ණ)

කර්ණරසායන
[වි.] කන් පිනවන; කන්කලු

කර්ණවේධන මංගල්‍යය
[නා.] කන් විදින මංගල්ලය

කර්ණශංඛය
[නා.] ඇතුළු කනේ කේතුවක හැඩය ගත් චීවරය

කර්ණාට
[නා.ප්‍ර.] දකුණු ඉන්දියාවේ පිහිටි ප්‍රාන්තයක නාමය (සං. කර්ණාට)

කර්ණාමෘත
[නා.ප්‍ර.] කනට අමෘතයක් වැනි දෙය (සං. කර්ණාමෘත)

කර්ණිකාව
[නා.] බාහිර කර්ණය; කන්පෙත්ත/ හෘත්කර්ණිකාව/ කැණිමඬල/ නෙළුම් මලේ කෙමිය/ මුදුන/ මලක බීජ කෝෂය (සං. කර්ණිකා)

කර්තව්‍යය
[නා.] කළ යුතු දෙය; කාර්යය (සං. කර්තව්‍ය)

කර්තෘ
[නා.ප්‍ර.] ක්‍රියාවක් කරන්නා; පොත්පත් ලියන තැනැත්තා (සං. කර්තෘ)

කර්තෘනාම සන්දර්ශනය
[නා.] පොත පතක හෝ සඟරාවක හෝ එය කළ කර්තෘගේ නාමය හෝ තොරතුරු හෝ දක්වන පාඨය

කර්දම
[නා.ප්‍ර.] මඩ; කලල; අපවිත්‍ර දෙය/ සුගන්ධ ද්‍රව්‍ය ආදිය මිශ්‍ර කොට සාදනු ලබන කල්කය (සං. කර්දම)

කර්මණ්‍ය
[වි.] ක්‍රියාවට සුදුසු; වැඩට යෝග්‍ය; කාර්යක්‍ෂම (සං. කර්මණ්‍ය)

කර්මස්ථාන
[නා.ප්‍ර.] සමථ, විදර්ශනා භාවනාවන්හි දී සිත පිහිටුවන අරමුණු කමටහන් (පා. කම්මට්ඨාන සං. කර්මස්ථාන)

කර්මාන්ත ශාලාව
[නා.] කර්මාන්ත කටයුතු සඳහා යොදනු ලබන ගොඩනැගිල්ල

කර්ෂණය
[නා.] ඇදීම; ළඟට ඇද ගැනීම (සං. කර්ෂණ)

කර්ෂය
[නා.] සී සෑම; ගොවිතැන; කෘෂි කර්මාන්තය/ පුරාණයේ පැවති බර මැනීමේ ඒකකයක්/ පැරණි කාසි විශේෂයක් (සං. කර්ෂ)

කල
[නා.] 1. කාලය (පා. සං. කාල) 2. කාන්තාව (පා. කල්ල, කල්‍ය සං. කල්‍ය) 3. කමත (පා. සං. ඛල)

කල එළිය
[නා.] උගත් නැටුම් ආදිය පළමුවන වරට ප්‍රසිද්ධියේ රඟපෑම/ සුදුසු කාලය/ එළිමහන/ අලංකාරය; විභූතිය

කලකලය
[නා.] කැලඹීම් සහිත ඝෝෂාව/ මොනරුන්ගේ හඬ

කලකිරෙනවා
[ක්‍රි.] උකටලී වෙනවා

කලකෝලාහල
[නා.ප්‍ර.] අඬදබර; කලබල

කලඞ්කය
[නා.] දෝෂය; කිලුට/ පුෂ්පයක ග්‍රන්ථික පීටිකාවලින් හෙවත් බූවෙන් වැසුණු කීලයේ අග්‍රස්ථ කොටස හෙවත් අවයවය (පා. සං. කලඞ්ක)

කලටිය
[නා.] සෑහෙන තරම් නොපැසුණු පොල් ගෙඩිය

කලණ
[වි.] යහපත්; ශෝභන (සං. කල්‍යාණ)

කලතනවා
[ක්‍රි.] මිශ්‍ර කරනවා; කළවම් කරනවා (දෙ. கலத்தல்)

කලත්‍රයා
[නා.] ස්වාමිපුරුෂයා හෝ බිරිඳ (සං. කලත්‍ර)

කලදෝ
[නා.ප්‍ර.] රිදී; රජත (සං. කලධෞත)

කලනය
[නා.] ප්‍රරෝහණයට පෙර බීජයේ මූලික අවස්ථාව; බීජංකුරය; කලල/ ලපය; කැලල (සං. කලන)

කලබ, කලඹ
[නා.] පොකුර; මිටිය; සමූහය/ කලාපය (පා. සං. කලාප)

කලම්බය
[නා.] ඉක්මන/ අවුල

කලබැගෑනිය
[නා.] නොසන්සුන්කම; ව්‍යාකූල බව

කලම්පය
[නා.] යමක් තදින් ඇල්ලීමට හෝ සවිකිරීමට යොදන උපකරණය; අල්ලුව (ල. klamp)

කලඹනවා
[ක්‍රි.] කලතනවා; කලබල කරනවා; කම්පා කරනවා

කලරැව්
[නා.ප්‍ර.] සිත් අලවන ශබ්දය (සං. කලරව)

කලල
[නා.ප්‍ර.] බීජාංකුරය/ භ්‍රෑණය/ මඩ; පංකය (පා. සං. කලල)

කලවම
[නා.] කළවම

කලවැද්දා
[නා.] ක්ෂීරපායී සිවුපාවකුගේ නාමය

කලවිට
[නා.] ගොයම් කොළ මැඬීම සඳහා සකස් කළ බිම; කමත

කලස
[නා.] කුඩා කළය; පුන්කලස (පා. කලස)

කලහය
[නා.] දබරය; අරගලය (පා. සං. කලහ)

කලා
[නා.ප්‍ර.] කොටස; භාගය/ ශිල්ප ශාස්ත්‍ර; භාෂා ශාස්ත්‍ර (පා. සං. කලා)

කලාගාරය
[නා.] කලාවස්තු ප්‍රදර්ශනයට තබා ඇති ස්ථානය (සං. කලාගාර)

කලාත
[නා.] කමතෙහි වට අයින/ අයින; අද්දර

කලාතුර
[නා.] දීර්ඝ කාලය (සං. කාලාන්තර)

කලාඳුරු
[නා.ප්‍ර.] ඖෂධීය තෘණ විශේෂයක නාමය

කලාපය
[නා.] සමූහය; කාණ්ඩය (පා. සං. කලාප)

කලාභවන
[නා.ප්‍ර.] චිත්‍ර, කැටයම්, මූර්ති ආදි කලාත්මක භාණ්ඩ මහජන ප්‍රදර්ශනය සඳහා රැස්කොට තබා ඇති එනම් මන්දිරය

කලාමැදිරියා, කළාමැදිරියා
[නා.] ශරීරයේ අධෝභාගයෙන් ආලෝකය නිකුත් කරන කෘමියකුගේ නාමය; කණමැදිරියා

කලාශිල්ප
[නා.ප්‍ර.] කලාවන් හා ශිල්ප

කලාසූරී
[නා.ප්‍ර.] ශිල්ප ශාස්ත්‍රයෙහි නිපුණයා (පා. කලාසූරී)

කලි, කලී
[නි.] (අවධාරණය, පද පූරණය පිණිස යෙදෙන) වනාහි; නම් (පා. සං. ඛලු)

කලිකලහය
[නා.] අඬදබරය

කලිකාව
[නා.] මල් කැකුළ (සං. ඛලිකා)

කලිඟ
[නා.ප්‍ර.] දඹදිව පිහිටි විශාල ප්‍රදේශයක නාමය

කලියුගය
[නා.] මහා යුගයක් බෙදනු ලබන යුග හතරෙන් හතරවැන්න (සං. කලියුග)

කලු
[නා.] මනෝඥ/ ස්වාමිපුරුෂයා (සං. කල්‍ය)

කලුකුමා
[නා.] කුකුළු වර්ගයට අයත් විශාල පක්ෂියකුගේ නාමය (ල. kalkoen)

කලුරිය කරනවා
[ක්‍රි.] මරණයට පත්වෙනවා; මියයනවා

කලේබරය, කළේබරය
[නා.ප්‍ර.] ශරීරය; මෘත ශරීරය (පා. කලෙබර, කළෙබර)

කල්දේරම
[නා.] ලොකු ලෝහමය භාජනය (පුර්. caldeirao)

කල්පද්‍රැමය
[නා.] දෙව්ලොව ඇතැයි විශ්වාස කරන සිතූ පැතූ සම්පත් දෙන වෘක්ෂය; කප්රුක (සං. කල්පද්‍රැම)

කල්පනාව
[නා.] අදහස; මතය (සං. කල්පනා)

කල්‍ය
[වි.] යහපත්; නිරෝගී වූ (පා. සං. කල්‍ය)

කල්‍යාණ
[වි.] ප්‍රිය; මනාප (පා. සං. කල්‍යාණ)

කල්ලිය
[නා.] කණ්ඩායම

කවන්ධය
[නා.] හිස සුන් මළකඳ (පා. සං. කවන්‍ධ)

කවළම්
[නා.ප්‍ර.] කළවම්

කවිකොළය
[නා.] කවි පෙළක් මුද්‍රිත කඩදාසිය

කවිච්චිය
[නා.] කුඩා මිටි ඇඳන් විශේෂයක්; සෝපාව (ඉං. couch)

කවීන්ද්‍රයා
[නා.] මහා කවියා; ශ්‍රේෂ්ඨ කවියා (සං. කවීන්‍ද්‍ර)

කවීශ්වර
[නා.ප්‍ර.] කවියන්ගේ ශ්‍රේෂ්ඨයා; මහා කවියා (සං. කවීශ්වර)

කවුන්ටරය
[නා.] සාප්පුවක හෝ බැංකුවක හෝ මුදල් ගනුදෙනු කරන ස්ථානය (ඉං. counter)

කවුළුව
[නා.] ජනේලය; කවාටය (ප්‍රා. කවාඩ, කවාල පා. සං. කවාට)

කව්මිණිකොඬොල
[නා.] සිංහල කාව්‍ය ග්‍රන්ථයක නාමය

කව්ලැකිය
[නා.] කාව්‍ය ව්‍යවහාරය; කාව්‍යයෙන් ලැබෙන උදාහරණය

කව්සිළුමිණ
[නා.] සිංහල ගී කාව්‍යයක නාමය (සං. කාව්‍යචූඩාමණි)

කශේරුකාව
[නා.] කොඳු ඇට පේළිය (සං. කශෙරුකා)

කෂාය, කසාය
[නා.ප්‍ර.] ගින්නෙහි පැසවා කකාරා සිඳ පෙරා ගත් ඖෂධ පානය (සං. කෂාය)

කස
[නා.ප්‍ර.] 1. කසය (සං. කශ) 2. පොල් (සං. කෞශික) 3. කිලුට; ක්ලේශ (පා. කසාය සං. කෂාය) 4. කෘෂිකර්මය (සං. කර්ෂ)

කසළ
[නා.ප්‍ර.] කුණ; අපවිත්‍ර ද්‍රව්‍ය (පා. කචවර)

කසාවත
[නා.] සිවුර; චීවරය (පා. කාසායවත්‍ථ)

කසිණය
[නා.] සමථ භාවනාවේ දී සමාධිය වැඩීමට යෝගාවචරයා අරමුණු කරගන්නා වස්තුව (පා. කසිණ)

කසී සළුව
[නා.] කසී දේශයෙහි නිෂ්පාදිත ඉතා සිනිදු වටිනා රෙදි වර්ගයක්

කසුන්
[නා.ප්‍ර.] රත්රන්; රන් (පා. කඤ්චන සං. කාඤ්චන)

කස්කිරිඤ්ඤය
[නා.] මිට මොළවා අතින් පහර දීමේ දී ඇඟිලි පුරුක් ආවරණය වනසේ අතේ දමා ගන්නා ලෝහයෙන් හෝ හරක් අඟින් කරන ලද ආයුධය

කස්තානය
[නා.] කොට කඩු විශේෂයක් (පුර්. castao, catana)

කහ උණ
[නා.] උණ උත්සන්න වූ විට ශරීරය කහ පැහැ ගැන්වීම ලක්ෂණ කොට ඇති රෝගය

කහඹිලියා
[නා.] ගෑවුණු විට කැසීම හා පලු නැඟීම ඇති කරන විෂ බූවක් සහිත එනම් පැළෑටිය

කහවණුව
[නා.] මදටිය විස්සක් නොහොත් අට අකක් බර පැරණි කාසියක්; මස්ස (පා. කහාපණ)

කළ
[වි.] ‘කරනවා’ යන්නෙහි අතීත කෘදන්තය (සං. කෘත පා. කත)

කළගුණ
[නා.ප්‍ර.] කළ උපකාරයෙහි ගුණය; කෙළෙහි ගුණය

කළඳ
[නා.ප්‍ර.] මදටිය ඇට විස්සක බර ප්‍රමාණය (දෙ. கழஞக)

කළපුව
[නා.] ගොඩබිම දෙසට නෙරාගිය නොගැඹුරු මුහුදු කොටස (දෙ. களப்பு)

කළමනා
[වි.] කිරීමට සුදුසු

කළමනාකරණය
[නා.] කටයුතු සංවිධානය හා පාලනය

කළමනාකාරිනී
[නා.ප්‍ර.] යම් ආයතනයක හෝ ව්‍යාපාරයක හෝ කටයුතු මෙහෙයවන තැනැත්තිය

කළය
[නා.] එනම් භාජනය; ඝටය (පා. සං. කට. සං. ඝට)

කළවම, කලවම
[නා.] මිශ්‍රණය (දෙ. களவம்)

කළවය, කලවය
[නා.] ඉකිළියත් දණහිසත් අතර වූ කකුලේ මසින් පිරුණු කොටස

කළාමැදිරියා
[නා.] කලාමැදිරියා

කළාල
[නා.ප්‍ර.] පන් හෝ කෙඳි හෝ වර්ගයකින් වියා ගත් පැදුර (පා. කටසාර)

කළු
[වි.] කළු පැහැති; කාල වර්ණ (පා. සං. කාල පා. කාළ)

කළු ඉංගිරියාව
[නා.] ඇස් ගෝලයේ ඉදිරිපස පිහිටි කළු පැහැති කුඩා කොටස; කෘෂ්ණ මණ්ඩලය

කළුකඩකාරයා
[නා.] අසාධාරණ ලෙස ලාභ ලබන වෙළෙන්දා

කළුතර
[නා.ප්‍ර.] ලංකාවේ මුහුදුබඩ ප්‍රසිද්ධ නගරයක නාමය

කළුදිය පොකුණ
[නා.] මිහින්තලේ පිහිටි පොකුණක නාමය

කළුනික
[නා.ප්‍ර.] කළු පාට මල් හටගන්නා නික විශේෂයක්; දුර්ලභ ඖෂධයක්

කළුපහණ
[නා.ප්‍ර.] කළු පාට ගල්; කළු ගල්

කළුලෑල්ල
[නා.] කළු කරන ලද ලෑලි පුවරුව

කළුවන්
[නා.ප්‍ර.] කළුපාට; කාළ වර්ණය

කළුවර
[නා.] අඳුර; අන්ධකාරය/ කළු පැහැති අරටුව සහිත ඉහළ දැවමය වටිනාකමක් සහිත ශාකයක නාමය

කළුවලාව
[නා.] කළු පැහැති වලාකුළ; වැහි වලාකුළ

කළේබරය
[නා.] කළේබරය

කාංචන, කාඤ්චන
[නා.ප්‍ර.] රන්; ස්වර්ණ (සං. කාඤ්චන)

කාංසාව, කාංශාව
[නා.] සැකය; විමතිය/ මනස්තාපය (සං. කාඞ්ක්‍ෂා)

කාඟුල
[නා.] කම්මුල රැවුල; ගණ්ඩ රෝමය; කියඹු වැල

කාණ්ඩය
[නා.] ග්‍රන්ථයක කොටස/ කණ්ඩායම; සමූහය/ කට්ටලය; කොටස (පා. කණ්ඩ සං. කාණ්ඩ)

කානුව
[නා.] ජලය බැස යෑමෙන් සෑදුණු හෝ ඒ සඳහා තනන ලද හෝ අගළ (පුර්. cano)

කාමමිථ්‍යාචාරය
[නා.] කාමයෙහි වරදවා හැසිරීම

කාමාශාව
[නා.] කම් සැප කෙරෙහි ආශාව

කාමාසක්ත
[වි.] කාමයෙහි ඇලුණ (සං. කාමාසක්ත)

කාමිනිය
[නා.] අතිශය කාමාශා ඇති තැනැත්තිය (සං. කාමිනී)

කායචිකිත්සාව
[නා.] සර්වාංග වෙදකම (සං. කායචිකිත්සා)

කායච්ඡේද විද්‍යාව
[නා.] ශරීරය කොටස් වශයෙන් කපා විශ්ලේෂණය කර දක්වන ශාස්ත්‍රය

කායදුශ්චරිත
[නා.ප්‍ර.] කයින් කරන දුසිරිත්

කාරණය
[නා.] හේතුව; නිමිත්ත (පා. සං. කාරණ)

කාරණාකාරණා
[නා.බහු.] කළ යුතු දේ හා නොකළ යුතු දේ

කාරණාව
[නා.] කාරණය (පා. සං. කාරණ)

කාරබන්ධනය
[නා.] සරණ බන්ධනය; පාණිග්‍රහණය

කාරුණික
[වි.] කරුණාව ඇති; කරුණාවන්ත (පා. සං. කාරුණික)

කාරුණ්‍යය
[නා.] කරුණාවෙන් යුක්ත බව (සං. කාරුණ්‍ය)

කාර්මිකඥයා
[නා.] කර්මාන්තයන් පිළිබඳ විශේෂ දැනුමක් ඇති තැනැත්තා (සං. කාර්මිකඥ)

කාර්යක්ෂම
[වි.] වැඩට යෝග්‍ය; වැඩෙහි දක්ෂ (සං. කාර්යක්‍ෂම)

කාර්යපටිපාටිය
[නා.] යම්කිසි වැඩ කොටසක් කිරීමට යොදාගත් සැලැස්ම; ක්‍රියා පිළිවෙල

කාර්යභාරය
[නා.] කළ යුතු දේ පිළිබඳ වගකීම

කාර්යමණ්ඩලය
[නා.] කාර්යාලයක හෝ ව්‍යාපාරයක හෝ සේවක පිරිස

කාර්යය, කාර්‍ය්‍යය
[නා.] කළ යුතු දෙය; ක්‍රියාව (සං. කාර්‍ය්‍ය)

කාර්යශීලී
[වි.] කඩිසර (සං. කාර්යශීලී)

කාර්යශූර
[වි.] වැඩෙහි දක්ෂ (සං. කාර්යශූර)

කාර්ය සාධනය
[නා.] කාර්යයෙහි සඵල බව

කාර්යසාඵල්‍යය
[නා.] කටයුත්ත සාර්ථක වීම

කාර්යාංශය
[නා.] ආයතනයක වැඩ කොටසක් භාර ව ඇති අංශය (සං. කාර්යාංශ)

කාර්යාලය, කාර්‍යාලය, කාර්‍ය්‍යාලය
[නා.ප්‍ර.] කන්තෝරුව (සං. කාර්යාල)

කාර්යාලයීය
[වි.] කාර්යාලය හා සම්බන්ධ

කාර්යාලය
[නා.] එකිනෙකට බැඳී සිදුවන ක්‍රියා සමූහය

කාර්යෝපාය
[වි.] කාර්යයෙහි උපායශීලී

කාල
[වි.] කාළ [නා.ප්‍ර.] 1. හතරෙන් පංගුව 2. කාලය (සං. කාල)

කාලකණ්ණි
[වි.] කාළකණ්ණි

කාලක්‍රියාව
[නා.] මරණය; කලුරිය කිරීම (සං. කාලක්‍රියා)

කාලක්ෂේපය
[නා.] කල් ගෙවීම (සං. කාලක්‍ෂෙප)

කාලගුණය
[නා.] වායුගෝලීය තත්ත්වය

කාලගුණ වාර්තාව
[නා.] කාලගුණය පිළිබඳ ව නිකුත් කරන විස්තරය

කාලච්ඡේදය
[නා.] කාලසීමාව (සං. කාලච්ඡේද)

කාලත්ථම්භය
[නා.] දිවා කාලයෙහි වේලාව දැනගැනීම සඳහා ඉදිකරන ලද ටැඹ (පා. කාලත්‍ථම්භ)

කාලත්‍රය
[නා.ප්‍ර.] අතීත, වර්තමාන හා අනාගත යන කාල තුන (සං. කාලත්‍රය)

කාලනිර්ණය
[නා.ප්‍ර.] කාලය තීරණය කිරීම (සං. කාලනිර්ණය)

කාලභේදය
[නා.] කාල වශයෙන් වෙනස්වීම

කාලය
[නා.] අතීත හෝ වර්තමාන හෝ අනාගත හෝ කාලය/ යුගය; වකවානුව (සං. කාල)

කාලවර්ණ
[නා.ප්‍ර.] කළු පැහැය (සං. කාල+වර්ණ)

කාලවිරෝධය
[නා.] කාලයට නොගැළපීම

කාලාතික්‍රමණය
[නා.] කාලය ඉක්මවීම (සං. කාලාතික්‍රමණ)

කාලානුරූප
[වි.] කාලයට ගැළපෙන (සං. කාලානුරූප)

කාලාන්තරය
[නා.] අතරතුර කාලය/ දීර්ඝ කාලය (සං. කාලාන්තර)

කාලාර්ථය
[නා.] කාලය දක්වන අර්ථය

කාලාවරෝධය
[නා.] බොහෝ කාලයක් නොකඩවා භුක්ති විඳීම නිසා දේපළ භුක්තියට සවිවීම

කාලිංග
[නා.ප්‍ර.] කලිඟු රට (සං. කාලිඞ්ග)

කාලීන
[වි.] නියමිත කාලයට අයත්; කාලයට ඔබින (සං. කාලීන)

කාලුෂ්‍යය
[නා.] කිලුටු බව; අපවිත්‍ර බව (සං. කාලුෂ්‍ය)

කාලෝචිත
[වි.] කාලයට ගැළපෙන

කාල්පනික
[වි.] සිතින් මවාගත්; කල්පිත (සං. කාල්පනික)

කාවල
[නා.] මුර කිරීම; ආරක්ෂා කිරීම (දෙ. காவல்)

කාව්‍යකරණය
[නා.] කවි තැනීම; කාව්‍ය නිර්මාණය

කාව්‍යය
[නා.] රසභාවාන්විත රචනය; කවිය (සං. කාව්‍ය)

කාව්‍යශේඛරය
[නා.] සිංහල මහා කාව්‍යයක නාමය

කාව්‍යානුභූතිය
[නා.] කාව්‍ය සඳහා මුල් වූ අත්දැකීම

කාශ්මීර
[නා.ප්‍ර.] ඉන්දු පාකිස්ථාන් උපමහාද්වීපයේ උතුරුදිග පිහිටි ප්‍රදේශයක නාමය (සං. කාශ්මීර)

කාශ්‍යප
[නා.ප්‍ර.] බුදු කෙනකුගේ නාමය/ මහතෙර කෙනකුගේ නාමය (සං. කාශ්‍යප පා. කස්සප)

කාෂාය
[වි.] කස්ටින් යුක්ත (සං. කාෂාය)

කාෂාය වස්ත්‍රය
[නා.] කහ සිවුර

කාෂ්ට
[වි.] වියළි (සං. කෂ්ට)

කාෂ්ඨ
[නා.ප්‍ර.] ලී; දර/ දත් මදින ලී කූර (සං. කාෂ්ඨ පා. කට්ඨ)

කාසය
[නා.] කැස්ස, ක්ෂයරෝගය (සං. කාස)

කාසිය
[නා.] මුදල් සඳහා භාවිත රජයේ මුද්‍රා තැබූ ලෝහ කැබැල්ල (පුර්. caxa)

කාහල, කාහළ
[නා.ප්‍ර.] හොරණෑව (සං. කාහල)

කාළ
[වි.] කළු පැහැයෙන් යුත් (පා. සං. කාල පා. කාළ)

කාළකණ්ණි
[වි.] පින් නැති; පව්කාර (පා. කාලකණ්ණි, කාළකණ්ණි)

කාළගෝලයා, කාළගෝලයා
[නා.] කාළවර්ණ වූ ද මිටි වූ ද තැනැත්තා (පා. ගොළකාළ)

කාළම
[නා.] පැරණි තූර්ය භාණ්ඩයක නාමය (දෙ. காளம்)

කාළවර්ණ
[නා.ප්‍ර.] කළු පැහැය (පා. කාළ+වර්ණ සං. කාලවර්ණ)

කාළුදායී
[නා.ප්‍ර.] අසූ මහා ශ්‍රාවකයින්ගෙන් කෙනකුගේ නාමය (පා. කාළුදායී)

කැකුණ
[නා.ප්‍ර.] තෙල් ගන්නා ඵල ඇති වෘක්ෂයක නාමය

කැකුළ
[නා.] පොහොට්ටුව

කැකුළම
[නා.] වියළි කුඹුරු බිම; මඩ නොකර කොටා සකස් කරන කුඹුර

කැකුළු
[වි.] රළු; තද; ගොරෝසු (පා. කක්ඛල)

කැටපහණ
[නා.] කුඩා ගල් කැටය

කැණහිලා
[නා.] හිවලා; ශෘගාලයා (පා. කාණසිගාල)

කැණිමඬල
[නා.] කර්ණිකා මණ්ඩලය

කැණීම
[නා.] සෑරීම

කැදැල්ල
[නා.] ලේන් කුරුලු ආදීණ්ගේ කූඩුව; පණු ආදීන්ගේ කොපුව හෙවත් කෝෂය

කැන
[නා.] කරල් මිටිය, පොකුර, සමූහය (පා. කණ්ණිකා)

කැනිති
[නා.ප්‍ර.] කුඩා කැන

කැඳ
[නා.ප්‍ර.] බතින් පෙරාගත් දිය; ඖෂධ ආදිය යොදා සහලින් පිසගන්නා පානය (පා. කඤ්ජික, කඤ්ජිය දෙ. கஞசி පුර්. canja)

කැඳවනවා
[ක්‍රි.] අභිමුඛයට පමුණුවනවා

කැඳ හැළිය
[නා.] කැඳ සාදන වළඳ/ අවුල් සහගත තත්ත්වයක් පවතින තැන හෝ දෙය

කැබැල්ල
[නා.] කොටස; කෑල්ල (සං. කපාලික පා. සං. කපාලිකා)

කැබිලි
[නා.ප්‍ර.] කැබැල්ල; කුඩා කොටස

කැරැල්ල
[නා.] චෛත්‍යය මත හෝ නිවාස මත හෝ තබන කොත; ථූපිකාව/ ප්‍රචණ්ඩ ලෙස නැගී සිටීම

කැල
[නා.] සමූහය; රංචුව

කැලණිය
[නා.] පූජනීය ස්ථානයක් පිහිටි නගරයක නාමය (පා. කල්‍යාණි)

කැලතෙනවා
[ක්‍රි.] මිශ්‍රවෙනවා; කලවම් වෙනවා

කැලඹෙනවා
[ක්‍රි.] කැලතීම ඉබේ සිදුවෙනවා/ කලබලයට පත් වෙනවා

කැලය, කැළය
[නා.] වනය

කැලල, කැලැල
[නා.] ලකුණ/ නින්දාව/ කිලුට (සං. කලඞ්ක)

කැවිලි පෙවිලි
[නා.බහු.] කෑම බීම; පැණි රසැති කෑම හා බීම

කැසිකිළිය
[නා.] මුත්‍ර කිරීම සඳහා වූ කුටිය

කැළි
[නා.ප්‍ර.] අපවිත්‍ර දෙය (පා. කාළිකා)

කැළිකසළ
[නා.ප්‍ර.] අපවිත්‍ර දෙය; කුණු රොඩු

කෑගලු
[නා.ප්‍ර.] එනම් නගරය

කෑරලා
[නා.] පක්ෂි විශේෂයක්

කෑලි
[නා.බහු.] කැබැලි; කොටස්

කිංකිණි
[නා.ප්‍ර.] කුඩා මිණි ගෙඩිය (පා. සං. කිඞ්කිණි)

කිකිණි
[නා.] ගිගිරි

කිකිළිය
[නා.] කුකුළාගේ ගැහැනු සතා (පා. සං. කුක්කුටි)

කිණිස්ස
[නා.] දිග මිටක් සහිත කුඩා උපකරණය; කෙණෙස්ස (පා. කටච්ඡු)

කිණිහිරය
[නා.] රත් කළ යකඩ තබා තැලීමට භාවිත කරන විශාල යකඩ කුට්ටිය

කිතුනු
[වි.] ක්‍රිස්තියානි; ක්‍රිස්තු භක්තික

කිතුල්
[නා.ප්‍ර.] තාල වර්ගයේ ගසක නාමය

කිනිතුල්ලා
[නා.] පරපෝෂිත කෘමි විශේෂයක්

කිනිත්ත
[නා.] කුඩා අත්ත; ඉත්ත

කිනිස්ස
[නා.] මිටක් සහිත දෙපිට කැපෙන පිහියක් වැනි අවිය

කින්නර
[නා.ප්‍ර.] 1. පැදුරු හා කළාල විවීමේ කුලය 2. කිඳුරා (පා. සං. කින්නර)

කිඳා බසිනවා
[ක්‍රි.] දිය යට යනවා; ගිලෙනවා

කිඳුරා
[නා.] කින්නර (පා. සං. කින්නර)

කිමෝනාව
[නා.] ස්ත්‍රීන් අඳින ඇඳුම් විශේෂයක් (ඉං. kimono)

කිඹුලා
[නා.] උරග ගණයට අයත් උභයචර සතකුගේ නාමය (පා. සං. කුම්භීල)

කියමන
[නා.] කියන දෙය; අවවාදය

කියඹු
[නා.ප්‍ර.] ස්ත්‍රීන්ගේ නළලත වැටෙන සේ සෑදූ කෙස් රොද

කිරණ
[නා.ප්‍ර.] රශ්මිය; ආලෝකය (පා. සං. කිරණ)

කිරනවා
[ක්‍රි.] ද්‍රව්‍යයන්ගේ බර මනිනවා

කිරල
[නා.ප්‍ර.] කරදිය ආශ්‍රිත වගුරු බිම්වල වැවෙන තරමක් විශාල ගස් වර්ගයක නාමය

කිරළා
[නා.ප්‍ර.] කුඩා පක්ෂි විශේෂයක්

කිරිකඩ හේලය
[නා.] විවාහයක දී මනාලයා විසින් මනාලියගේ මවට තෑගි පිණිස දෙනු ලබන රෙදි කඩ

කිරීටය
[නා.] ඔටුන්න; කිරුළ (සං. කිරීට)

කිරුළ
[නා.] ඔටුන්න (පා. සං. කිරීට)

කිලි
[නා.ප්‍ර.] 1. භාජනය (පා. උක්ඛලි) 2. අලසකම 3. කිල්ල

කිලි කුණු
[නා.ප්‍ර.] අපවිත්‍ර තත්ත්වය

කිලිටි
[වි.] අපිරිසිදු (පා. කිලිට්ඨ සං. ක්ලිෂ්ට)

කිලිපොළනවා
[ක්‍රි.] රෝමෝද්ගමනය වෙනවා

කිවුල
[නා.] කරදිය හා මිරිදිය මිශ්‍ර මඳ ලුණු රසය; අමිහිරි රසය

කිහිල්ල
[නා.] උරහිස යට බාහුවේ වළක් වැනි කොටස

කිළිය
[නා.] කුඩා ගෙය; කුටිය (පා. සං. කුටි)

කිළිල්, කිලිල්
[නා.ප්‍ර.] ගසක ගොබය (පා. කළීර)

කීටයා
[නා.] පණුවා; කෘමියා (පා. සං. කීට)

කීනබල්ලා
[නා.] දඩයම් බල්ලා

කීර්තනය
[නා.] කීම; ප්‍රකාශනය/ ගුණ කථනය/ සිහි කිරීම (සං. කීර්තන)

කීර්තිඝෝෂාව
[නා.] යශෝනාදය; ගුණරාවය; කිතුගොස

කීලය
[නා.] උල, කටුව (පා. සං. කීල)

කුංචනාදය, කුඤ්චනාදය
[නා.] අලි ඇතුන්ගේ හඬ (පා. කුඤ්චනාද)

කුකුළා
[නා.] සැවුලා (පා. සං. කුක්කුට)

කුක්ෂිය
[නා.] උදරය; බඩ (සං. කුක්‍ෂි)

කුටිල
[වි.] වක් වූ; ඇද/ කපටි (පා. සං. කුටිල)

කුටුම්බය
[නා.] පවුල (පා. සං. කුටුම්බ)

කුටුම්බ සංරක්ෂණය
[නා.] භාර්යාවක් සරණ පාවාගෙන පවුල් දිවිය රක්ෂා කිරීම

කුඩමැඬිල්ල
[නා.] කුඩයේ රෙද්දෙන් වැසුණු නන සැකිල්ල

කුඩා පොදු ගුණාකාරය
[නා.] සංඛ්‍යා කිහිපයක් ඉතිරි නැති ව බෙදෙන කුඩා ම සංඛ්‍යාව

කුණ
[නා.] මළ සිරුර; අපවිත්‍ර දෙය (පා. සං. කුණප)

කුණකටුවා
[නා.] සර්ප විශේෂයක නාමය

කුණප
[නා.ප්‍ර.] පිළිකුල් කටයුතු වස්තුව/ මළ සිරුර (පා. සං. කුණප)

කුණාටුව
[නා.] සැඬ සුළඟ

කුණුකසළ
[නා.ප්‍ර.] අපවිත්‍ර දේ

කුණුකෙළ
[නා.] දුගඳ හමන කෙළ

කුණුහරුප
[නා.බහු.] අසභ්‍ය වචන

කුණ්ඩල
[නා.ප්‍ර.] කනෙහි පලඳින තෝඩුව; කොඬොල (පා. සං. කුණ්ඩල)

කුණ්ඩලාභරණ
[නා.ප්‍ර.] කනෙහි පලඳින ආභරණයක්

කුතුහලය
[නා.] අපූර්ව දෙයක් දැකීමට හා දැන ගැනීමට ඇති ආශාව (පා. සං. කුතුහල)

කුද්දටිය
[නා.] ඉකිළි, කිසිලි, ගෙල ආදි ස්ථාන ඉදිමී මතු වන ග්‍රන්ථිය නොහොත් ගැටය

කුප්පමේනිය
[නා.] ඖෂධීය පැළෑටියක් (දෙ. குப்பைமேனி)

කුමන
[වි.] කිනම්; කවර

කුමන්ත්‍රණය
[නා.] අයහපත් චේතනාවෙන් කරන රහස් කථාව (සං. කුමන්ත්‍රණ)

කුම්භකර්ණ
[නා.ප්‍ර.] රාවණ රජුගේ සහෝදරයා/ නිදාගැනීමට සමත් තැනැත්තා (සං. කුම්භකර්ණ)

කුම්භකාර
[වි.]න කුඹල් (පා. සං. කුම්භකාර)

කුම්භස්ථලය
[නා.] ඇත් කුඹ; ඇතාගේ හිස් මුදුන

කුම්භාණ්ඩ
[නා.ප්‍ර.] දේව විශේෂයක නාමය (සං. කුම්භාණ්ඩ පා. කුම්භණ්ඩ)

කුඹ
[නා.ප්‍ර.] 1. කළගෙඩිය/ ඇතාගේ කුම්භස්ථලය (පා. සං. කුම්භ) 2. කණුව/ නැව්වල ඇති කුඹ ගස (පා. සං. කූප)

කුඹලා
[නා.] මැටි බඳුන් තනන්නා/ කෘමි විශේෂයක් (පා. සං. කුම්භකාර)

කුඹල් පෙරහර
[නා.] මහනුවර ඇසළ උලෙළේ එක් මුල් අවස්ථාවක්

කුඹුර
[නා.] වී ගොවිතැන් කරන භූමිය

කුරානය
[නා.] මුස්ලිම්වරුන්ගේ ආගමික ග්‍රන්ථය (අරා. Quran)

කුරුණිය
[නා.] ද්‍රව්‍ය හෝ ධාන්‍ය හෝ මනින උපකරණයක් (දෙ. குறுண்)

කුරුබිළිය
[නා.] කුඩා දොරටුව (දෙ. குறும்புழை)

කුරුමානම
[නා.] එල්ලය; අරමුණු කරගත් දෙය (දෙ. குரி+மானம்)

කුරුලෑ
[නා.ප්‍ර.] මුහුණෙහි හටගන්නා බිබිලි විශේෂයක්

කුරුලු
[නා.ප්‍ර.] කුරුල්ලා

කුරුලු පාළුව
[නා.] වැවකින් ජලය ලබන කුඹුරු කට්ටියක වැව ළඟින් ම හා ඈතින් ම පිහිටි කුඹුරු පටි දෙක/ කුරුල්ලන්ගේ පරිභෝජනය වෙනුවෙන් වෙන් කෙරෙන කුඹුරු කොටස

කුරුවලු, කුරෝලු
[වි.] මේරීමට පෙර නරක් වූ

කුලකය
[නා.] සමූහය; සමුදාය; රාශිය (පා. සං. කුලක)

කුලඟන
[නා.ප්‍ර.] කුල කාන්තාව

කුලප්පුව
[නා.] කුළප්පුව

කුලමල
[නා.ප්‍ර.] කුලය පිළිබඳ දොස් හෝ අඩුපාඩුකම්

කුලය
[නා.] වංශය; ගෝත්‍රය (පා. සං. කුල)

කුලාචාර
[නා.ප්‍ර.] කුලයට අයත් සිරිත් (සං. කුලාචාර)

කුලෑටි
[වි.] නුහුරු; නුපුරුදු

කුලිච්චම
[නා.] මෙට්ටය (පුර්. colchao)

කුලිය
[නා.] කළ සේවයට ගෙවන දීමනාව (දෙ. கூலி)

කුලීන
[වි.] උසස් කුලයට අයත් (පා. සං. කුලීන)

කුලු
[නා.ප්‍ර.] ගල්, වැලි ආදි අපද්‍රව්‍ය ධාන්‍යවලින් වෙන් කිරීමට භාවිත කෙරෙන ගෘහෝපකරණයක් (පා. කුල්ල සං. කුල්‍ය)

කුලුණු
[නා.ප්‍ර.] කරුණාව; දයාව (පා. සං. කරුණා)

කුලුනු
[නා.ප්‍ර.] කණුව; ටැඹ (පුර්. coluna, colunna, columna)

කුඳුල, කුලුඳුල්ල
[නා.] වියළි ද්‍රව්‍ය මැනීමේ පැරණි මිම්මක්; පලම් දෙකක බර/ ද්‍රව මැනීමේ පැරණි මිම්මක්; පත හෝ අඩපත

කුලුඳුල්
[වි.] පළමු; වැඩිමහල්

කුලුපග
[වි.] ඉතා හිතවත් වූ (පා. කුලුපග, කුලූපග)

කුවේණි
[නා.ප්‍ර.] යක්ෂ ගෝත්‍රික කාන්තාවකගේ නාමය

කුශල, කුසල
[වි.] දක්ෂ; සමර්ථ/ පින්; පුණ්‍ය (සං. කුශල පා. කුසල)

කුශලච්ඡන්දය
[නා.] කුසල් කිරීමේ කැමැත්ත

කුශලතා
[නා.ප්‍ර.] කුසලතා

කුශලාකුශල
[නා.ප්‍ර.] කුසල් සහ අකුසල් (සං. කුශලාකුශල)

කුශලානුභාවය
[නා.] කුසල් බලය; පින් මහිමය

කුශාග්‍ර
[වි.] තියුණු; තීක්ෂණ (සං. කුශාග්‍ර)

කුෂ්ඨය
[නා.] චර්ම රෝගයක නාමය (සං. කුෂ්ඨ)

කුසගිනි
[නා.ප්‍ර.] බඩගින්න

කුසතණ
[නා.ප්‍ර.] එනම් තෘණ වර්ගය

කුසලතා, කුශලතා
[නා.] දක්ෂතාව; සමත්බව (පා. කුසලතා)

කුසලාන
[නා.ප්‍ර.] චෂකය/ තරග ජයග්‍රහණයේ දී පිරිනැමෙන ජය සංකේතය

කුස්තුරය
[නා.] ගල් ගඩොල් ආදිය බැඳීමේ දී එකිනෙක අතර ඇති පටු පරතරය (පුර්. costura)

කුහුඹුවා
[නා.] කෘමි වර්ගයක්

කුහුල
[නා.] අපූර්ව වස්තු විෂයෙහි ජනිත වන ආශාව; කුතුහලය (පා. සං. කුතුහල)

කුළ
[නා.] පර්වතය; ගිරිකුළ/ යකුළ (පා. සං. කූට)

කුළප්පුව, කුලප්පුව
[නා.] කඩිමුඩිය; කලබලය/ නොහික්මුණු බව (දෙ. குழப்பு, குழப்பம்)

කුළම
[නා.] වැව (දෙ. குழம்)

කුළල
[නා.] බොටුව; බෙල්ල (දෙ. குழல்)

කුළල්කෑම
[නා.] එකිනෙකා අතර ගැටුම් ඇති කර ගැනීම

කුළු
[වි.] 1. කපටි; කූට/ හීලෑ නැති; චණ්ඩ (පා. සං. කූට) 2. කර්කශ; අමිහිරි (පා. සං. කටුක)

කුළුගන්වනවා
[ක්‍රි.] මුදුන්පත් කරවනවා; මස්තකප්‍රාප්ත කරවනවා

කුළුගෙඩිය
[නා.] යකුළ; ගල් කැඩීමට ගන්නා මිටිය

කුළුබඩු
[නා.ප්‍ර.] තුනපහ; කුරුඳු, ගම්මිරිස්, එනසාල් ආදි උද්භිද ද්‍රව්‍ය

කූජනය
[නා.] පක්ෂිනාදය (සං. කූජන)

කුඤ්ඤය
[නා.] කෙළවරක් උල්කර සකස් කළ කූර; කීලය (පුර්. cunha)

කූට
[වි.] වංචනික; කපටි [නා.ප්‍ර.] ගිරිමුදුන; කුළ/ කැණිමඬල (පා. සං. කූට)

කූටාගාරය
[නා.] තනි මුදුනක් ඇති ගෙය (පා. සං. කූටාගාර)

කූටෝපක්‍රම
[නා.ප්‍ර.] කපටි උපාය

කූනිස්සා
[නා.] මත්ස්‍ය විශේෂයක නාමය

කූපනය
[නා.] බලපත්‍ර විශේෂ්‍යක්; සලාකය/ නම, දිනය වැනි තොරතුරු සහිත තුණ්ඩුව (ඉං. coupon)

කෘත
[වි.] කළ; කරන ලද (සං. කෘත)

කෘතඥ
[වි.] කළගුණ දන්නා වූ (සං. කෘතඥ)

කෘතහස්ත
[වි.] කරන ලද අභ්‍යාස ඇති (සං. කෘතහස්ත)

කෘතිය
[නා.] රචනාව; ග්‍රන්ථය (සං. කෘති)

කෘතෝපකාරය
[නා.] කළ උපකාරය (සං. කෘතොපකාර)

කෘත්‍ය
[වි.] කළ යුතු; සිදු කළ යුතු (සං. කෘත්‍ය)

කෘත්‍යාධිකාරී
[නා.ප්‍ර.] කාර්ය සම්පාදක

කෘත්‍රිම
[වි.] ස්වාභාවික නොවන (සං. කෘත්‍රිම)

කෘදන්ත
[නා.ප්‍ර.] ධාතුවකින් පර ව විවිධ අර්ථ ප්‍රකාශක ප්‍රත්‍යයන් යෙදීමෙන් සාදා ගනු ලබන ප්‍රත්‍යාර්ථ නාම (සං. කෘදන්ත)

කෘන්තක
[වි.] කැපීමට හැඩ ගැසී ඇති දත් සහිත (සං. කෘදන්තක)

කෘමිනාශක
[වි.] කෘමීන් විනාශ කරන

කෘමියා, ක්‍රිමියා
[නා.] අපෘෂ්ඨවංශී කුඩා සතෙක් (සං. කෘමී)

කෘශ
[වි.] සිහින්; කෙට්ටු (සං. කෘශ)

කෘෂිකර්මය
[නා.] ගොවිතැන; ගොවි කර්මාන්තය (සං. කෘෂිකර්ම)

කෘෂ්ණ
[වි.] කළු, තද නිල්/ අඳුරු/ පාපී; අනිෂ්ට (සං. කෘෂ්ණ)

කෙටිකතාව, කෙටි කථාව
[නා.] ගද්‍යයෙන් යුතු දිගින් අඩු කතාව

කෙණෙර
[නා.ප්‍ර.] ඇතින්න (පා. කණෙරු සං. කරෙණු)

කෙණෙස්ස
[නා.] හැන්ද (පා. සං. කටච්ඡු)

කෙණෙහි
[ක්‍රි.වි.] මොහොතෙහි; ඇසිල්ලෙහි (සං. ක්‍ෂණ)

කෙණ්ඩ
[නා.ප්‍ර.] ජංඝාව; දණහිසට සහ වළලුකරට අතර කොටස (දෙ. கெண்டை මල. කෙණ්ඩ)

කෙණ්ඩිය
[නා.] කෙමියක් පියන් පතක් සහිත පැන් භාජනය (දෙ. கெண்டி)

කෙනහිලි, කෙනෙහිලි
[නා.ප්‍ර.] සිත් රිදවීම; ඇනුම් බැණුම්

කෙලෙසනවා
[ක්‍රි.] කිලුටු කරනවා; නරක් කරනවා

කෙලෙස්
[නා.ප්‍ර.] සිත කිලිටි කරන චෛතසික ධර්ම (පා. කිලෙස සං. ක්ලෙශ)

කෙවිලිය
[නා.] කොවුලාගේ ගැහැනු සතා

කෙවුළා
[නා.] ධීවරයා (පා. කෙවට්ටක)

කෙවෙනිය
[නා.] ඇස පිහිටා ඇති වළ

කෙසඟ
[වි.] සිහින්; කෙට්ටු

කෙසර, කෙසරු
[නා.ප්‍ර.] සිංහයා (පා. සං. කෙසර සං. කෙශර)

කෙහෙලි
[නා.ප්‍ර.] කොඩිය; ධජය; පතාකය

කෙළ
[නා.] 1. මුඛයෙන් ස්‍රාවය වන ද්‍රවය (පා. ඛෙළ සං. ඛෙට) 2. අග; අන්තය/ කෝටිය (පා. සං. කොටි) 3. ක්‍රීඩාව (පා. කීළා සං. ක්‍රීඩා)

කෙළතොලු
[වි.] මෝඩ; අඥාන

කෙළනවා, කෙළිනවා
[ක්‍රි.] ක්‍රීඩා කරනවා/ රඟනවා/ පහර දෙනවා (පා. කීළති සං. ක්‍රීඩති)

කෙළපැමිණි
[වි.] පරතෙරට ගිය; කෝටිප්‍රාප්ත

කෙළවර, කෙරවළ
[නා.] අන්තය; අවසානය

කෙළ සුවහස
[නා.] කෝටි සියක් දහස; කෝටි ලක්ෂය (පා. කොටිසතසහස්ස)

කෙළිදෙළ
[නා.] ක්‍රීඩා ලෝලත්වය

කෙළිනළු
[නා.ප්‍ර.] කෙළි සෙල්ලම්

කෙළිබිම
[නා.] ක්‍රීඩා භූමිය

කෙළිමඬල
[නා.] ක්‍රීඩා භූමිය

කෙළිය
[නා.] විනෝදය හා ප්‍රීතිය ගෙන දෙන ක්‍රියාව (පා. කීළා සං. ක්‍රීඩා)

කෙළිලොල්
[වි.] ක්‍රීඩාවට කැමැති

කෙළෙඹියා
[නා.] ගෙහිමියා/ පවුලක් ඇති තැනැත්තා/ ධනවතා (පා. කුටුම්බික)

කෙළෙහිගුණ
[නා.ප්‍ර.] කෘතෝපකාර ගුණය

කේඬෑරි
[වි.] සිහින්; කෙට්ටු

කේතුමාලාව
[නා.] රශ්මි මාලාව (පා. කෙතුමාලා)

කේතුධර
[වි.] කේතුවක ආකාර ගත් වෘක්ෂ ඇති

කේන්ද්‍රය
[නා.] මධ්‍ය ලක්ෂ්‍යය/ හදහන (සං. කෙන්‍ද්‍ර)

කේන්ද්‍රස්ථානය
[නා.] මධ්‍යස්ථානය; වැදගත් තැන

කේන්ද්‍රාපසාරී
[වි.] කේන්ද්‍රයෙන් පිටතට නැඹුරු වූ

කේන්ද්‍රාභිසාරී
[වි.] කේන්ද්‍රය කරා යන

කේරළය
[නා.] ඉන්දියාවේ ප්‍රදේශයක නාමය (දෙ. கேரளம்)

කේලාම්
[නා.ප්‍ර.] ඔවුනොවුන් බිඳවන වචන; පිසුනු බස්

කේවල
[වි.] හුදු; තනි (පා. සං. කෙවල)

කේශ
[නා.ප්‍ර.] හිස කෙස් (සං. කෙශ)

කේශකම්බල
[නා.ප්‍ර.] කේසකම්බල

කේශ කලාපය
[නා.] කෙස් වැටිය (සං. කෙශකලාප පා. කෙසකලාප)

කේශකල්‍යාණය, කේසකල්‍යාණය
[නා.] මනෝඥ වූ කෙස් වැටිය (පා. කෙසකල්‍යාණ)

කේශ නාලිකාව
[නා.] සියුම් රුධිරවාහිනිය

කේශර, කේසර
[නා.ප්‍ර.] මල්රේණු/ සිංහයා (පා. කෙසර සං. කෙශර)

කේශාන්තය
[නා.] හිසකෙස් වැටිය ආරම්භ වන සීමාව (සං. කෙශාන්ත)

කේසකම්බල, කේශකම්බල
[නා.ප්‍ර.] හිසකෙස්වලින් කළ පොරෝනාව (පා. කෙසකම්බල)

කේසර
[නා.ප්‍ර.] කේශර

කෛරාටික
[වි.] කපටි (පා. කෙරාටික සං. කෛරාටික)

කෛලාසකූටය
[නා.] හිමාලයේ ඇතැයි සැලකෙන පළිඟුවන් පර්වතයක නාමය

කොක්කනි මල්ල
[නා.] වැඩිමහල්ලකු විසින් කුඩා ළමයකුගේ අත් දෙක ගෙල වටා බැඳ දෙපය හිරකර කරපිට හෝ පිට උඩ හෝ තබාගෙන යෑම

කොටගුළ, කොටුගුළ
[නා.] ධාන්‍ය ආදිය සුරක්ෂිත කොට තැබීමට සෑදූ ගෙය (පා. කොට්ඨාගාර සං. කොෂ්ඨාගාර)

කොටහළුව
[නා.] මල්වර වීම

කොටළුවා
[නා.] සිවුපා සතකුගේ නාමය

කොට්ඨාසය
[නා.] භාගය; කොටස/ නිශ්චිත ව වෙන් කළ පරිපාලන ප්‍රදේශය (පා. කොට්ඨාස)

කොට්ඨාස කාර්යාලය
[නා.] ප්‍රාදේශීය කාර්යාලය

කොඩිවිනය
[නා.] කෙනකුට විපතක් කිරීම සඳහා කරන මන්ත්‍ර ගුරුකම

කොණ්ඩඤ්ඤ
[නා.ප්‍ර.] සූවිසි බුදුවරුන් අතුරෙන් එක නමකගේ නාමය/ මහරහතන් වහන්සේ නමකගේ නාමය (පා. කොණ්ඩඤ්ඤ)

කොණ්ඩඤ්ඤ, කොණ්ඩේ
[නා.] කේශ කලාපය; කෙස් වැටිය/ හිසෙහි කෙස් එක් කොට බැඳි ගැටය (දෙ. கொண்டை)

කොණ්ඩි පට්ටම
[නා.] ඉබි යතුරක් දැමීමට දොර-පෙට්ටගම් ආදියට සවි කරන ලෝහ පට්ටම් කැබැල්ල හා පුඩුව

කොණ්ඩුව
[නා.] මුදුන (දෙ. குண்டு)

කොඬොල
[නා.] කුණ්ඩලාභරණය (පා. සං. කුණ්ඩල)

කොතල
[නා.ප්‍ර.] හිසකෙස් (පා. සං. කුන්තල)

කොතළය
[නා.] කෙමියක් සහිත කුඩා කළය

කොන
[නා.] මුල්ල; කෝණය/ කෙළවර; අන්තය (පා. සං. කොණ)

කොනිත්තනවා
[ක්‍රි.] නියපොතුවලින් රිදෙන්න අල්ලනවා/ කෙනෙහිලිකම් කරනවා

කොන්තය
[නා.] හෙල්ල; තෝමරය (පා. සං. කුන්ත)

කොඳු ඇටපෙළ
[නා.] කොඳු නාරටිය; කශේරුකාව

කොඳුරනවා
[ක්‍රි.] සිහින් හඬින් කතා කරනවා

කොඳුළ
[වි.] කොඳුරන ලද

කොපමණ
[නා.] කවර තරම; කොයි තරම

කොපුල
[නා.] කම්මුල (පා. සං. කපොල)

කොමල, කෝමල
[වි.] මෘදු; මොළොක් [නා.ප්‍ර.] ඉඟිබිඟිය (පා. සං. කොමල)

කොමියුනිස්ට්
[නා.ප්‍ර.] දේශපාලන මතවාදයක් (ඉං. communist)

කොමිෂන් සභාව
[නා.] විශේෂ පරීක්ෂණ මණ්ඩලය/ පරිපාලන මණ්ඩලය (ඉං. commission)

කොමිසම
[නා.] කොමිෂන් සභාව

කොරල, කොරළ
[නා.ප්‍ර.] කොරපොතු

කොරල්ගල්
[නා.ප්‍ර.] කොරල් නමැති සමුද්‍ර ජීවි විශේෂයක් දිරා යාමෙන් හා ඔවුන්ගේ ස්‍රාව ද්‍රව්‍ය ඝන වීමෙන් සෑදුණු ගල්; හිරිගල්

කොලනිය
[නා.] අධිරාජ්‍යයකින් පාලනය වන යටත් විජිතය/ අලුත් ජනපදය (ඉං. colony)

කොලරය
[නා.] කමිස ආදියෙහි කරපටිය (ඉං. collar)

කොලරාව
[නා.] පාචන රෝගයක නාමය (ඉං. cholera)

කොලු
[නා.ප්‍ර.] කොල්ලා

කොල්ලය
[නා.] බලෙන් පැහැර ගැනීම (දෙ. கொள்ளை කෙ. කොල්ල)

කොල්ලෑව
[නා.] ඔරුවක සමබරතාව රැකගැනීම සඳහා එක් පැත්තකින් සවි කරනු ලබන දඬු කඳ/ කුඩා ඔරුව

කොවුලා
[නා.ප්‍ර.] පක්ෂියකුගේ නාමය (පා. සං. කොකිල)

කොහිල
[නා.ප්‍ර.] වගුරු බිම්වල වැවෙන කටු සහිත පැළෑටියක නාමය

කොළපත, කොළපොත
[නා.] වෘක්ෂලතාදියෙහි පත්‍රය/ පුවක් අත්තෙහි ගසට සම්බන්ධ වන කොටස

කොළපුව
[නා.] කැකුළු පොල් මල ආවරණය කරන කෝෂය/ මල් කැකුළක් ආවරණය කරන මණිපත්‍ර කොපුව

කොළඹ
[නා.ප්‍ර.] ශ්‍රී ලංකාවේ ප්‍රධාන වාණිජ නගරය/ තීර්ථය (පා. කොළම්බ)

කොළය
[නා.] ගස්වැල්වල පත්‍රය/ කඩදාසිය/ කපා එක්රැස් කළ ගොයම් ගොඩ

කොළොප්පම, කොලොප්පම
[නා.] කවටකම (දෙ. குழப்பம்)

කොළොඹුව, කොළොම්බුව
[නා.] වාඩිවීමට ගන්නා ලී කොට කෑල්ල/ මස් කැපීම ආදියට භාවිත කරන ලී කොටය

කෝකිල
[නා.ප්‍ර.] කොවුලා (පා. සං. කොකිල)

කෝණමානය
[නා.] කෝණයක් සටහන් කිරීමට හෝ මැන බැලීමට හෝ ගන්නා උපකරණය

කෝණය, කෝණෙ
[නා.] මුල්ල/ දිශාව; පැත්ත; දිග/ කක්ෂය/ සිංහල අවුරුදු සංක්‍රාන්තිය (පා. සං. කොණ)

කෝපාවිෂ්ට
[වි.] කෝපයෙන් මැඬුණු

කෝමල
[වි.] කොමල

කෝරළය
[නා.] පැරණි ලංකාවේ පාලන ඒකකයක්

කෝරාළ
[නා.] කෝරළයක ප්‍රධාන මුලාදෑනියා

කෝලම්
[නා.ප්‍ර.] පැරණි නාට්‍ය විශේෂයක නාමය/ විකාර ස්වරූපය (දෙ. கோலம்)

කෝලය
[නා.] උණ විකාර දෙඩවිලි ආදිය ලක්ෂණ කොට ගත් රෝග විශේෂයක්/ බිය සැක නිසා ඇති වන පසුබටතාව (දෙ. கோலை)

කෝලාහල
[නා.ප්‍ර.] එක විට ඇති වන මහත් ඝෝෂාව/ කලහය (පා. සං. කොලාහල)

කෝලිකුට්ටු
[නා.ප්‍ර.] කෙසෙල් වර්ගයක නාමය

කෝෂය, කෝශය
[නා.] කොපුව; ආවරණය/ ධාන්‍යාගාරය/ භාණ්ඩාගාරය/ නිඝණ්ඩුව; අකාරාදිය (සං. කොෂ, කොශ)

කෝෂිකාව
[නා.] හෘදයේ කුටීරයක් (සං. කොෂ)

කෝෂ්ඨය
[නා.] අග්න්‍යාශය/ කුස; කුක්ෂිය/ ශරීරය; කය/ ධාන්‍යාගාරය/ භාණ්ඩාගාරය (සං. කොෂ්ඨ)

කෝෂ්ඨාගාරය
[නා.] වස්තුව ගබඩා කරන ආරක්ෂිත ගෘහය (සං. කොෂ්ඨාගාර)

කෞටිල්‍ය
[නා.ප්‍ර.] අර්ථ ශාස්ත්‍රය නම් ප්‍රසිද්ධ ග්‍රන්ථය රචනා කළ චාණක්‍ය මුනිවරයා (සං. කෞටිල්‍ය)

කෞතුක
[වි.] කුහුල දනවන; ආශ්චර්යවත්/ විවාහ මංගල්‍යයට අයත් (සං. කෞතුක)

කෞතුක භාණ්ඩ
[නා.ප්‍ර.] කුතුහලය දනවන පැරණි වස්තු

කෞතුකාගාරය
[නා.] පෞරාණික වූත් ඓතිහාසික වූත් වස්තු තැන්පත් කර ප්‍රදර්ශනයට තබා ඇති ස්ථානය; කටුගෙය (සං. කෞතුකාගාර)

කෞමාරභෘත්‍යය
[නා.] කුමාර චිකිත්සාව; ළමා රෝග වෛද්‍ය කර්මය (සං. කෞමාරභෘත්‍ය)

කෞරව
[නා.] කුරු රටට සම්බන්ධ වූවන්ගෙන් පැවතෙන වංශය (සං. කෞරව)

කෞශල්‍යය
[නා.] කුසලතාව; නිපුණතාව (සං. කෞශල්‍ය)

කෞස්තුභ පාෂාණය
[නා.] කොතබු මැණික; විෂ්ණුගේ ළය මත ඇතැයි සැලකෙන මැණික (සං. කෞස්තුභපාෂාණ)

ක්‍රමය
[නා.] ආකාරය; පිළිවෙළ (සං. ක්‍රම)

ක්‍රම විශේෂය
[නා.] ක්‍රමයෙන් වෙනස් වී අන්‍යාකාරයකට පෙරළීම

ක්‍රමාංකනය
[නා.] අනුපිළිවෙළින් අංක යෙදීම

ක්‍රමාකුංචනය
[නා.] ක්‍රමානුකූල හැකිළීම හා දිගහැරීම

ක්‍රමානුකූල
[වි.] විධිමත්

ක්‍රමෝල්ලඞ්ඝනය
[නා.] පිළිවෙළ කඩ කිරීම

ක්‍රයශක්තිය
[නා.] මුදලේ වටිනාකම

ක්‍රියාවලිය
[නා.] සිදුවීම් පන්තිය

ක්‍රියාශීලී
[වි.] ක්‍රියාවෙහි ඇලුණු

ක්‍රියාශූර
[වි.] ක්‍රියාවේ දක්ෂ

ක්‍රිස්තූත්පත්තිය
[නා.] ක්‍රිස්තුස් වහන්සේගේ උපත

ක්‍රීඩාංගණය
[නා.] ක්‍රීඩා කරන භූමිය

ක්‍රීඩාපරවශ
[වි.] සෙල්ලමේ ඇලුණු

ක්‍රීඩාභිලාෂී
[වි.] කෙළිලොල්

ක්‍රෑර
[වි.] නපුරු; දරුණු (සං. ක්‍රෑර)

ක්‍රෝධය
[නා.] බලවත් තරහ (සං. ක්‍රොධ)

ක්ලමථය
[නා.] ශාරීරික හා මානසික වෙහෙස (සං. ක්ලමථ)

ක්ලිෂ්ට
[වි.] කිලිටි වූ; දූෂිත (සං. ක්ලිෂ්ට)

ක්ලේශය
[නා.] සිත කිලුටු කරන ධර්මය/ කෙලෙස් නමැති මාරයා (සං. ක්ලෙශ)

ක්ෂණ භංගුර
[වි.] මොහොතක් පාසා විනාශ වන (සං. ක්‍ෂණභංගුර)

ක්ෂණය
[නා.] කාලයේ ඉතා ම සුළු කොටස; මොහොත (සං. ක්‍ෂණ)

ක්‍ෂණික
[වි.] ඇසිල්ලක් පවත්නා (සං. ක්‍ෂණික)

ක්‍ෂත්‍රිය
[වි.] රාජවංශයට අයත් (සං. ක්‍ෂත්‍රිය)

ක්ෂම
[වි.] සමත්; දක්ෂ/ ඉවසිලිමත්/ සුදුසු; නිසි (සං. ක්‍ෂම)

ක්ෂමාව
[නා.] සමාව; කමාව/ ඉවසීම; දරාගැනීම (සං. ක්‍ෂමා)

ක්ෂය
[නා.ප්‍ර.] අඩු වීම; හීන වීම/ ක්ෂය රෝගය (සං. ක්‍ෂය)

ක්ෂාන්තිය
[නා.] ඉවසීම; ක්ෂමාව/ නිර්වාණය (සං. ක්‍ෂාන්ති)

ක්ෂාර
[වි.] කාරම් ගතිය ඇති; කටුක (සං. ක්‍ෂාර)

ක්ෂිතිජය
[නා.] අහසත් පොළොවත් එක් වූවාක් මෙන් පෙනෙන රේඛාව (සං. ක්‍ෂිතිජ)

ක්ෂිප්ත
[වි.] දමා ගැසූ; විදින ලද (සං. ක්‍ෂිපත)

ක්ෂීණ
[වි.] ගෙවුණු; ගෙවී ගිය (සං. ක්‍ෂීණ)

ක්ෂීණාශ්‍රව
[වි.] කෙලෙසුන් නැසූ (සං. ක්‍ෂීණාශ්‍රව)

ක්ෂිරපථය
[නා.] චක්‍රවාටය

ක්ෂීරපායාසය
[නා.] කිරිබත් (සං. ක්‍ෂීරපායාස)

ක්ෂීරපායි, ක්ෂීරපායී
[වි.] කිරි බොන; කිරි බී වැඩෙන (සං. ක්‍ෂීරපායින්)

ක්ෂීරය
[නා.] කිරි (සං. ක්‍ෂීර)

ක්ෂුද්‍ර
[වි.] කුඩා; සියුම්/ පහත්; නීච; හීන (සං. ක්‍ෂුද්‍ර)

ක්ෂුද්‍රජීවියා
[නා.] ඉතා කුඩා ජීවියා

ක්ෂුධාව
[නා.] බඩගින්න; කුසගින්න (සං. ක්‍ෂුධා)

ක්ෂේත්‍රඵලය
[නා.] යම්කිසි තලයක මතුපිට විශාලත්වය; වර්ගඵලය (සං. ක්‍ෂෙත්‍රඵල)

ක්ෂේත්‍රය
[නා.] කෙත/ යම් කටයුතුවලට විෂය වන ස්ථානය/ යම් කිසිවක් හටගන්නා ස්ථානය (සං. ක්‍ෂෙත්‍ර)

ක්ෂේම
[වි.] බියෙන් තොර; සැනසුම් සහගත/ යහපත් වූ; සන්සුන් වූ (සං. ක්‍ෂෙම)

ක්ෂේම භූමිය
[නා.] උවදුරු රහිත ස්ථානය/ කාන්තාරයේ පිහිටි දිය හා ගස්වැල් පිරි සරුබිම (සං. ක්‍ෂෙම+භූමි)

ක්ෂෝභය
[නා.] කැලඹීම; කුපිත වීම (සං. ක්‍ෂොභ)

ඛගෝලය
[නා.] අභ්‍යවකාශය (සං. ඛගොල)

ඛඞ්ගය
[නා.] කඩුව; කග (සං. ඛඞ්ග)

ඛණ්ඩනය
[නා.] කැබලිවලට කැඩීම (සං. ඛණ්ඩන)

ඛණ්ඩය
[නා.] කොටස; කැබැල්ල (සං. ඛණ්ඩ)

ඛණ්ඩාංක
[නා.ප්‍ර.] එක ම තලයක පිහිටා එකිනෙකින් කැපෙන අක්ෂවල සිට ඕනෑ ම ලක්ෂ්‍යයකට ඇති දුර ප්‍රමාණය

ඛණ්ඩිකාව
[නා.] ඉදිරියට නෙරා තිබෙන කොටස/ අක්මාවේ බෙදීම් පහෙන් එකක්/ මොළයේ බෙදීම්වලින් එකක්/ පත්‍රයක් බෙදී ඇති කොටස්වලින් එකක්

ඛනිජ තෙල්
[නා.ප්‍ර.] පොළොවෙන් ලබාගන්නා පෙට්‍රල් ආදි හයිඩ්‍රොකාබන් බහුල තෙල්

ඛනිජය
[නා.] පොළොව කැණ ලබා ගත් අකාබනික ද්‍රව්‍යය (සං. ඛනි+ජ)

ඛනිජ ලවණ
[නා.ප්‍ර.] ශරීරයේ පැවැත්මට අවශය යකඩ, කැල්සියම් ආදි අකාබනික ලවණ

ඛරෝෂ්ටි
[නා.ප්‍ර.] ක්‍රි.පූ. 1 වැනි සියවසේ වයඹදිග ඉන්දියාවේ භාවිත වූ භාෂාවක් (සං. ඛරොෂ්ටි)

ඛාදනය
[නා.] කෑම; ආහාරය/ සෝදා පාළුව (පා. සං. ඛාදන)

ඛාද්‍යය
[නා.] කැබලිවලට කඩා අනුභව කරන කෑම (සං. ඛාද්‍ය)

ඛීණාසව
[නා.ප්‍ර.] රහතන් වහන්සේ (පා. ඛීණාසව)

ඛීලය
[නා.] උල (පා. සං. ඛීල)

ඛුද්දික
[වි.] කුඩා; ක්ෂුද්‍ර (පා. ඛුද්දක)

ඛුද්දක පාඨය
[නා.] ඛුද්දක නිකායට අයත් පළමුවැනි ග්‍රන්ථයේ නාමය (පා. ඛුද්දකපාඨ)

ඛේට ග්‍රන්ථිය
[නා.] කෙළ උපදවන ග්‍රන්ථිය

ඛේටය
[නා.] මුඛයෙන් ස්‍රාවය වන කෙළ (සං. ඛෙට)

ඛේද
[නා.ප්‍ර.] දුක; දොම්නස (පා. සං. ඛෙද)

ඛේදජනක
[වි.] දුක් දනවන

ඛේදවාචකය
[නා.] දුක්ඛදායක සිදුවීම

ඛේදාන්ත
[වි.] දුක්ඛදායක අන්තයක් ඇති

ගංකණ්ඩිය
[නා.] ගඟ දෙපස ගැටිය; ගං ඉවුර

ගංකොළය
[නා.] කොළපත

ගංගා
[නා.ප්‍ර.] ගඟ; නදිය (පා. සං. ගඞ්ගා)

ගංගාධාරය
[නා.] ද්‍රෝණිය; ගංගා නිම්නය

ගංගා පරිවහනය
[නා.] ගඟෙන් සිදු කරන ප්‍රවාහනය

ගංගාරෝහණ වර්ණනාව
[නා.] මාතර යුගයේ කාව්‍ය ග්‍රන්ථයක නාමය

ගංදියළු
[නා.ප්‍ර.] ගංගා, නිම්න ආදියෙහි තැන්පත් වන වැලි, පස් ආදිය

ගංදෙණිය
[නා.] ගංගා නිම්නය

ගංමළුව, ගංමලුව
[නා.] දියළු පසින් උසට සැදි ගඟේ පිටාර තැන්න

ගංසළාව
[නා.] ගංගාවේ ඇති වන දිය සුළිය

ගගන
[නා.] අහස; ආකාශය (පා. සං. ගගන)

ගගනගාමියා
[නා.] අභ්‍යවකාශයේ ගමන් කරන්නා; අජටාකාශ යානා පදවන්නා

ගගනතලය
[නා.] ගුවන; අහස්තලය

ගඟ
[නා.] ගංගාව

ගඟුල
[නා.] දිය දහර; ගඟ/ දිය ඇල්ල/ වතුර; ජලය

ගඟුලැල්ල
[නා.] දිය ඇල්ල; නිර්ඣරය; ගඟුල්හැල්ල

ගජකුඹු
[නා.ප්‍ර.] ඇතාගේ මස්තකය; ඇත් කුඹ (සං. ගජ+කුම්භ)

ගජ නිමීලනය
[නා.] ඇතකු මෙන් මඳක් නෙත් අයා බැලීම (සං. ගජ+නිමීලන)

ගජබින්නය
[නා.] අමූලික බොරුව

ගජේන්ද්‍රයා
[නා.] නායක හස්තියා (සං. ගජෙන්‍ද්‍ර)

ගඩලාදෙණිය
[නා.] මහනුවර දිස්ත්‍රික්කයේ උඩුනුවර මැද පළාතේ පිහිටි ග්‍රාමයක නාමය

ගඩොළ, ගඩොල
[නා.] ඉදිකිරීම් වැඩට ගන්නා ගින්නෙන් පුලුස්සා ගත් මැටිපිඩ; ගඩොළු කැටය (පා. ගණ්ඨ + ඉට්ඨිකා)

ගණක යන්ත්‍රය
[නා.] ගණන් හදන යන්ත්‍රය; කැල්කියුලේටරය

ගණකයා
[නා.] ගණන් තබන්නා; භාණ්ඩාගාරිකයා/ ක්‍රීඩා තරගවල දී ක්‍රීඩකයන් ලබාගන්නා ලකුණු වෙන වෙන ම ලේඛනගත කරන්නා (පා. සං. ගණක)

ගණක චතුරස්‍රය
[නා.] ඇබකසය

ගණකාධිකරණය
[නා.] වෘත්තීය ගණන් තැබීමේ ශිල්පය

ගණකාධිකාරිනිය
[නා.] වෘත්තියක් වශයෙන් ගණන් තැබීම කරන්නිය

ගණ තන්ත්‍රය
[නා.] සමූහ ආණ්ඩු ක්‍රමය

ගණ දෙවියා
[නා.] නුවණට අධිපති දෙවි; ගණේශ

ගණන
[නා.] ප්‍රමාණය; සංඛ්‍යාව (පා. සං. ගණන)

ගණනාථ
[නා.ප්‍ර.] ගණ දෙවි (සං. ගණනාථ)

ගණපූරණය
[නා.] රැස්වීමක් පැවැත්වීම සඳහා අවශ්‍ය යැයි සම්මත වූ අවම සාමාජික සංඛ්‍යාව (සං. ගණ+පූරණ)

ගණය
[නා.] සමූහය; කුලය/ ධර්මය හදාරන පැවිදි ශිෂ්‍ය සමූහය/ ලඝු ගුරු මිශ්‍ර මාත්‍රා තුන (පා. සං. ගණ)

ගණ සංගණිකාව
[නා.] සමූහ වශයෙන් වාසය කිරීම (පා. ගණසඞ්ගණිකා)

ගණ සජ්ඣායනාව
[නා.] සමූහයක් එක් ව ගායනා කිරීම (පා. ගණ+සජ්ඣායනා)

ගණිකා
[වි.] වෘත්තියක් වශයෙන් මුදලට පුරුෂයන් සමග ලිංගික සේවනයේ යෙදෙන (පා. සං. ගණිකා)

ගණිතය
[නා.] ගණන් මිනුම් සංඛ්‍යා පිළිබඳ විද්‍යාව (සං. ගණිත)

ගණිතඥයා
[නා.] ගණිතය පිළිබඳ විශාරදයා (සං. ගණිත+ඥ)

ගණිනවා
[ක්‍රි.] ගණන් කරනවා (පා. ගණෙති සං. ගණයති)

ගණින්නාන්සේ
[නා.] භික්‍ෂු ප්‍රතිපත්තීන්ගෙන් පිරිහී ගියා වූ උපසම්පදාව නොලැබූ ශ්‍රමණ පිරිස

ගණිඳු
[නා.ප්‍ර.] ගණදෙවි; ගණේශ

ගණිගණයා
[නා.] ගණ නායකයන් හා ඒ ගණවලට අයත් සෙසු සාමාජික පිරිස

ගණේශ
[නා.ප්‍ර.] ගණ දෙවි (සං. ගණේශ)

ගණ්ඨිපද
[නා.ප්‍ර.] තේරුම් ගැනීමට අපහසු වචන; ගැටමුසු පද (පා. ගණ්ඨිපද)

ගණ්ඩමාලය
[නා.] ශරීරයේ ගෙල වටා වසා ග්‍රන්‍ථි මහත් වීම ලක්ෂණ කොට ඇති රෝගය; ගලගණ්ඩය (සං. ගණ්ඩමාලා)

ගණ්ඩය
[නා.] මුහුණේ පැත්ත; කම්මුල/ ශරීරයේ සෑදෙන බිබිලි/ ලපය; ලකුණ/ පන්හිඳේ මොට්ටුව (පා. සං. ගණ්ඩ)

ගණ්ඩාස්ථිය
[නා.] කම්මුල් ඇටය (සං. ගණ්ඩාස්ථි)

ගතානුගතික
[වි.] කළවුන් අනුව කරන; සම්ප්‍රදායානුකූල

ගතික
[වි.] වෙනස්වනසුලු (පා. සං. ගතික)

ගතිගුණ
[නා.ප්‍ර.] හැසිරීම; චර්යාව

ගදඹ, ගඳඹ
[නා.ප්‍ර.] ගන්ධර්ව

ගදායුධය
[නා.] පංචායුධවලින් එකක්; අඩයටිය; මුගුර (සං. ගදායුධ)

ගද්‍යය
[නා.] ඡන්දස් රහිත ව වැකියෙන් ලියූ රචනා විශේෂය (සං. ගද්‍ය)	

ගද්‍රභයා
[නා.] කොටළුවා

ගන
[වි.] 1. තුනී නොවූ; ඝන වූ/ ඒකාබද්ධ/ ගැවසීගත්/ උකු (පා. සං. ඝන) 2. පංචතූර්ය භාණ්ඩයන්ගෙන් එකක්; අත්තාළම (පා. ඝන)

ගනකම
[නා.] තුනී නොවන බව/ උකු බව/ උඩඟුකම

ගනකුළ
[නා.] වැහි වලාකුළ

ගනඳුර
[නා.] තද අඳුර

ගනුදෙනු
[නා.ප්‍ර.] ගැනීම හා දීම; හුවමාරුව

ගන්ධකුටිය
[නා.] බුදුරදුන් වැඩ සිටි කුටිය (පා. ගන්‍ධකුටි)

ගන්ධනාශක
[වි.] දුගඳ නැති කරනසුලු

ගන්ධබ්බයා
[නා.] කර්ම ශක්තියෙන් මෙහෙයවනු ලැබූ මවු කුස පිළිසිඳ ගැනීමේ අපේක්ෂාවෙන් සිටින සත්ත්වයා (පා. ගන්‍ධබ්බ)

ගන්ධමාදන පර්වතය
[නා.] අනවතප්ත විල වටා ඇතැයි සැලකෙන පර්වත කූට පහෙන් එකක නාමය

ගන්ධය
[නා.] නාසයට දැනෙන මිහිරි සුවඳ/ නාසයට දැනෙන අමිහිරි ගුණය (පා. සං. ගන්‍ධ)

ගන්ධර්ව, ගාන්ධර්ව
[නා.ප්‍ර.] සංගීතඥයා/ සංගීත ශාස්ත්‍රය (සං. ගන්‍ධර්ව, ගාන්‍ධර්ව)

ගන්ධාරය
[නා.] පැරණි දඹදිව සොළොස් මහා ජනපදවලින් එකක් (පා. ගන්‍ධාර)

ගන්ධාෂ්ම
[නා.ප්‍ර.] ගෙන්දගම්

ගඳකිළිය
[නා.] බුදුන් වහන්සේගේ කුටිය (පා. ගන්‍ධකුටි)

ගඳව්, ගඳැව්
[නා.ප්‍ර.] සංගීතඥයා/ සංගීත ශාස්ත්‍රය

ගමනාගමනය
[නා.] යෑම ඊම (පා. ගමනාගමන)

ගමරාල
[නා.] ගමේ වැඩිහිටියා; ගම්මුලාදෑනියා

ගම්පොළ, ගම්පළ
[නා.ප්‍ර.] ලංකාවේ පැරණි රාජධානියක්

ගම්භීර
[වි.] ගැඹුරු/ ඈතට විහිද ගිය/ උසස්; උදාර (පා. සං. ගම්භීර)

ගම්මුලාදෑනියා
[නා.] අතීතයේ රජය වෙනුවෙන් ගම භාර ව සිටි නිලධාරියා

ගම්‍ය
[වි.] දැකිය හැකි; තේරුම් ගත හැකි/ හැඟෙන/ සේවනය කළ යුතු (සං. ගම්‍ය)

ගම්‍යමාන
[වි.] හැඟෙන; වැටහෙන (සං. ගම්‍යමාන)

ගම්සභාව
[නා.] අතීතයේ දී ගම්බද පාලනය සඳහා පිහිටුවා තිබූ පාලක මණ්ඩලය

ගරාදිය
[නා.] රෝදයක නාභියේ සිට නේමියට සවි කරන පොල්ල/ අත්වැල් ආදියෙහි සිරස් ව යොදන කණුව (පුර්. grade)

ගර්ජනය
[නා.] මහා ශබ්දය; ඝෝෂාව/ අහස ගෙරවීම (සං. ගර්ජන)

ගර්භය
[නා.] ගර්භාශය; මවුකුස/ ගබඩාව; කාමරය/ස්තූපයක බඳ; ස්තූපයක ධාතු නිදන් කළ කොටස/ කලල රූපය/ වලාකුළ; මේඝය (සං. ගර්භ)

ගර්භාශය
[නා.] මවුකුස; දරුගැබ (සං. ගර්භාශ)

ගර්භිණිය
[නා.] දරුගැබක් සහිත තැනැත්තිය (සං. ගර්භිණි)

ගර්විත
[වි.] අහංකාර (සං. ගර්විත)

ගර්හාව
[නා.] නින්දාව; අපවාදය (සං. ගර්හා)

ගර්හිත
[වි.] පහත්; නීච/ අසාදු ලෙස සැලකෙන (සං. ගර්හිත)

ගලගණ්ඩය
[නා.] තයිරොයිඩ් ග්‍රන්ථියේ ඉදිමීමෙන් සෑදෙන රෝගය (පා. සං. ගලගණ්ඩ)

ගලග්‍රන්ථිය
[නා.] තයිරොයිඩ් ග්‍රන්ථිය

ගලතනවා
[ක්‍රි.] සතුන් හෝ මිනිසුන් හෝ එකට ඈඳනවා/ එකිනෙක සම්බන්ධ කරනවා

ගලනවා
[ක්‍රි.] ගලා බසිනවා; වැගිරෙනවා; වෑහෙනවා (පා. ගළති සං. ගලති)

ගලනාළය, ගලනාලය
[නා.] මුඛයෙන් ගත් ආහාර ආමාශයට යන මාර්ගය (පා. ගලනාළි)

ගලපටල රෝගය
[නා.] උගුරේ ශ්ලේෂ්ම පටලවල ව්‍යාජ පටල ඇති වීමේ රෝගය; ඩීප්තීරියාව

ගලවනවා, ගළවනවා
[ක්‍රි.] බේරාගන්නවා; නිදහස් කරනවා/ වෙන් කරනවා (පා. ගළති සං. ගලති)

ගලා හැලෙනවා
[ක්‍රි.] පහතට වැටෙනවා/ ගලාගෙන පහළට වැටෙනවා

ගලිය
[නා.] පොළොව යට අපද්‍රව්‍ය ගලා යන කානු පරීක්‍ෂා කිරීම සඳහා පිවිසිය හැකි ආවාට (ඉං. gulley)

ගල් අතළ
[නා.ප්‍ර.] ගල්තලාව

ගල්කුළ
[නා.] ගල් පර්වතයක මුදුන/ ගල් පර්වතය

ගල් තලාව
[නා.] විශාල ප්‍රදේශයක පැතිර පවත්නා ගල්පොත්ත

ගල්තැළුම
[නා.] යටි පතුලේ තැනක තැළීම නිසා ඇති වන තද ගැටය

ගල් පහණ
[නා.] ගල්තලාව

ගල් පිළිමය
[නා.] ගලින් කළ ප්‍රතිමාව

ගල්ලෙන
[නා.] ගල්ගුහාව

ගල් වළ
[නා.] වෙඩි පිපිරවීම් ආදියෙන් කළුගල් කඩා ගන්නා ස්ථානය/ ගලෙහි සෑදුණු වළ

ගවගාල
[නා.] ගවයන්ගේ වාසය සඳහා සැකසූ ස්ථානය, සෑදූ ගෙය

ගවාක්ෂය
[නා.] කවාකාර කවුළුව/ සත්ත්ව ඇටයක කුඩා සිදුර/ හිස් කබලේ ඇතැම් කොටස්වල විවර (සං. ගවාක්‍ෂ)

ගවේෂකයා
[නා.] අලුත් දේ සොයන්නා

ගවේෂණය
[නා.] අලුතින් යමක් සෙවීම (සං. ගවේෂණ)

ගහණ
[නා.ප්‍ර.] ගැනීම; අල්ලා ගැනීම (සං. ග්‍රහණ)

ගහන
[වි.] බහුල; ප්‍රමාණයෙන් අධික/ ඝන (පා. සං. ගහන)

ගහල
[නා.ප්‍ර.] අල විශේෂයක්

ගහළ
[නා.ප්‍ර.] කුණුරොඩු/ කසළශෝධක සමූහය (සං. ඝටා)

ගහළයා
[නා.] වධකයා

ගළපනවා
[ක්‍රි.] සම්බන්ධ කරනවා (සං. ඝටෙති)

ගළවනවා
[ක්‍රි.] ගලවනවා

ගාඪ
[වි.] මුල් බැස ගත්; ප්‍රබල/ හිර; තද/ දුර්බෝධ/ බොහෝ වූ; අධික සේවනය කරන ලද (සං. ගාඪ)

ගාඪ ශෛලිය
[නා.] සන්ධි, සමාස ආදිය බහුල ව යෙදුණු රචනා විලාසය

ගාණ
[නා.] ගණන; සංඛ්‍යාව/ තැකීම; සැලකීම

ගාත්‍රාක්ෂරය
[නා.] හල් අකුර; ව්‍යඤ්ජනාක්ෂරය (සං. ගාත්‍ර+අක්‍ෂර)

ගාථාව
[නා.] පාද සතරකින් යුත් පාලි පද්‍යය/ නවාංග ශාස්තෘ ශාසනයෙන් එකක් (පා. සං. ගාථා)

ගාන්ධර්ව
[නා.ප්‍ර.] ගන්ධර්ව

ගාමණී, ගාමණී
[නා.ප්‍ර.] ගමේ නායකයා (පා. ගාමණී සං. ග්‍රාමණී)

ගාම්භීර්යය
[නා.] ගැඹුරු බව (සං. ගාම්භීර්ය)

ගායකයාණන්
[නා.ප්‍ර.] ගායනායෙහි යෙදෙන්නා (සං. ගායක)

ගාල
[නා.] සතුන් කොටු කර තබන ස්ථානය/ වාහන නවත්වන තැන/ වගාවක් බහුල ලෙස වැඩී ඇති ස්ථානය (පා. ගොසාලා සං. ගොශාල)

ගාලගෝට්ටිය
[නා.] සමූහයක් එකතු ව කරන ඝෝෂාව

ගාලු මුවදොර
[නා.ප්‍ර.] ස්ථාන නාමයක්

ගැටපොලොස්
[නා.ප්‍ර.] ළා කොස් ගැට

ගැටපොළඟා
[නා.] පොළොං වර්ගයක නාමය

ගැටලු
[වි.] ගැට සහිත; පටලැවිලි සහිත; විසඳීමට අමාරු; දුෂ්කර; සරල නොවන

ගැනුම් මිල
[නා.] භාණ්ඩයක් මිලට ගන්නා මුදල

ගැබිනිය
[නා.] ගර්භිණී කාන්තාව (සං. ගර්භිනී, පා. ගබ්භිනී)

ගැමා කිරණ
[නා.ප්‍ර.] විද්‍යුත් චුම්බක කිරණ විශේෂයක්

ගැමුණු
[නා.ප්‍ර.] කාවන්තිස්ස රජුගේ වැඩිමහල් පුතුගේ නාමය; දුටුගැමුණු මහ රජු (පා. ගාමිණී සං. ග්‍රාමිණී)

ගැඹර
[නා.] මතුපිට සිට පහළට ඇති දුර ප්‍රමාණය; ගැඹුර (පා. සං. ගම්භීර)

ගැඹුරු
[වි.] මතුපිට සිට පතුල දුරින් වූ/ තේරුම් ගැනීමට අපහසු (පා. සං. ගම්භීර)

ගැරඬියා
[නා.] උරග ගණයේ සතෙක්

ගැල
[නා.] කරත්තය (ප්‍රා. ගඩ්ඩී ගු. ගාලි, ගාල්ලු)

ගැලරිය
[නා.] නාට්‍ය හෝ චිත්‍රපට හෝ ප්‍රදර්ශනය කෙරෙන ශාලාවක ඉදිරියේ ඇති ආසන (ඉං. gallery)

ගැලවීමේ හමුදාව
[නා.] ක්‍රිස්තියානි ආගමික සංවිධානයක නාමය

ගැලවෙනවා
[ක්‍රි.] යමකින් ඉවත් වෙනවා

ගැලවුම්කරුවා
[නා.] විපතකින් බේරාගන්නා තැනැත්තා

ගැලුම
[නා.] ද්‍රව ධාරිතාව මනින මිම්මක්; බෝතල් හයක ප්‍රමාණය (ඉං. gallon)

ගැහැනිය
[නා.] ස්ත්‍රිය; කාන්තාව (පා. ගෙහිනී)

ගැළතුම
[නා.] සී සෑමේ දී හා කොළ මැඬවීමේ දී ගවයන් සිවු දෙනකු යොදා ගත් හරක් කැරැල්ල

ගැළපෙනවා
[ක්‍රි.] එකිනෙකට සම්බන්ධ වෙනවා (පා. ඝටෙති)

ගෑනි
[නා.ප්‍ර.] ගැහැනිය

ගෑනු ළමයා
[නා.] බාලිකාව

ගිජිඳා
[නා.] ඇත් නායකයා; හස්තිරාජයා

ගිජුලිහිණියා
[නා.] උකුසු වර්ගයට අයත් විශාල පක්ෂියෙක්

ගිජ්ඣකූට පර්වතය
[නා.] භාරතයේ ඇති පර්වතයට නාමය; ගිජුකුළු පව්ව

ගිණුම
[නා.] මුදල් ලැබීම හා වැයවීම පිළිබඳ විස්තරය

ගිණුම්කරණය
[නා.] ගිණුම් පවත්වාගැනීම පිළිබඳ ශාස්ත්‍රය

ගිණුම් වාර්තා
[නා.ප්‍ර.] ගනුදෙනු පිළිබඳ විස්තර සඳහන් ලේඛනය

ගිනි
[නා.ප්‍ර.] 1. ගින්දර; (පා. අග්ගි සං. අග්නි) 2. බ්‍රිතාන්‍යයේ භාවිත වූ පැරණි වටිනා කාසි විශේෂයක් (ඉං. guinea)

ගිනි අවුළුවනවා
[ක්‍රි.] ගින්දර පත්තු කරනවා

ගිනිකණ
[නා.] ගිනි දලුව; ගිනි පුපුර

ගිනි කනවා
[ක්‍රි.] ගිනි රශ්මියෙන් පීඩා විඳිනවා/ අයුතු ලෙස මුදල් අය කරනවා

ගිනි කලබ, ගිනි කලඹ
[නා.] ගිනිගොඩ

ගිනිකොන
[නා.] නැගෙනහිර හා දකුණ අතර ඇති අනුදිශාව

ගිනි දලුව
[නා.] ඇවිලෙන ගින්නෙහි දැල්ල

ගිනිපෙනෙල්ල
[නා.] කෙළවරක් ගිනි ගත් දර ලීය

ගිනි පොලිය
[නා.] අධික පොලිය

ගිනි පෝරනුව
[නා.] උළු, ගඩොල් ආදිය පිලිස්සීම සඳහා සකස් කළ උදුන

ගිනිමැළය
[නා.] මොළවන ලද ගින්න

ගිනි මොළවනවා, ගිනි මොලවනවා
[ක්‍රි.] ගින්දර පත්තු කරනවා

ගිනියම්
[වි.] අධික ලෙස රත් වූ/ උෂ්ණාධික

ගිනිසිළුව
[නා.] ගිනිදලුව; අග්නිශිඛාව (සං. අග්නිශිඛා)

ගිනිසුළ, ගිනිහුළ
[නා.ප්‍ර.] වියළිා පොල් කොළ, හනසු ආදිය එකට බැඳ සකස් ගිනි දල්වා ගත් උපකරණය; පන්දම

ගිමන
[නා.] ග්‍රීෂ්මය; උෂ්ණය/ ග්‍රීෂ්ම ඍතුව/ උෂ්ණය නිසා ශරීරයේ හටගන්නා විඩාව (පා. ගිම්හාන)

ගිම්හානය
[නා.] ග්‍රීෂ්ම ඍතුව (පා. ගිම්හාන)

ගිරිකුළ
[නා.] කඳු මුදුන; පර්වත කූටය

ගිරිකුළු පහණ
[නා.] කඳු මුදුනක පිහිටි ගල

ගිරිදුදුළ
[නා.] කඳුවලින් වට වූ දුර්ග ප්‍රදේශය

ගිරිභණ්ඩ පූජාව
[නා.] පුරාණ ලංකාවේ සිදු කළ ප්‍රදීප පූජා උත්සවයක්

ගිරි ශිඛරය
[නා.] කඳු මුදුන; පර්වත කූටය (සං. ගිරිශිඛර)

ගිලටීනය
[නා.] හිස ගසා දැමීමේ යන්ත්‍රය (ඉං. guillotine)

ගිලන්
[වි.] රෝගී ස්වභාව ඇති (පා. ගිලාන සං. ග්ලාන)

ගිලන්පස
[නා.] රෝග සංසිඳුවීමට සුදුසු ඖෂධීය පාන වර්ග; භික්ෂූන් සඳහා සුදුසු පාන වර්ග (පා. ගිලානපච්චය සං. ග්ලානප්‍රත්‍ය)

ගිලන් රථය
[නා.] ගිලනුන් ගෙන යන වාහනය

ගිලානෝපස්ථානය
[නා.] ගිලනුන්ට කරන උපස්ථානය

ගිලිනවා
[ක්‍රි.] ආහාරපානාදිය උගුරෙන් ඇතුළට යවනවා (පා. සං. ගිලති)

ගිලිහෙනවා
[ක්‍රි.] හැලෙනවා; අතහැරෙනවා; වැගිරෙනවා

ගිලෙනවා
[ක්‍රි.] ජලය ආදියෙහි යට යනවා

ගිහිණි, ගිහිනි
[වි.] එකට බැඳුණු; ගැවසීගත් (පා. සං. ගහන)

ගිහිනිය
[නා.] ගැහැනිය; ස්ත්‍රිය

ගීනළුව
[නා.] ගීත නාටකය

ගුගුරනවා
[ක්‍රි.] මහත් හඬ නඟනවා

ගුගුළ
[වි.] ගුගුරනවා යන්නෙහි අතීත කෘදන්ත පදය

ගුජරාටි
[නා.ප්‍ර.] ඉන්දියාවේ ගුජරාට ප්‍රදේශයේ භාවිත භාෂාව (ගු. ගුජරාටි)

ගුණ
[නා.ප්‍ර.] ස්වභාවය; ආකාරය/ සහ පැවැත්ම/ රෝගයකින් ලැබෙන සුවය/ වාරය; වැඩි කිරීම; නැවත නැවත යෙදීම/ නූල; කෙන්ද/ ඖෂධ, ආහාරපානාදියෙන් ලැබෙන පෝෂ්‍යය/ කාව්‍යයක ශබ්දාර්ථ ශෝභාවත් කරන විශේෂ ලක්ෂණය (පා. සං. ගුණ)

ගුණ කථනය
[නා.] යහපත් ගති ගුණ කියාපෑම (සං. ගුණ+කථන)

ගුණකය
[නා.] යම් සංඛ්‍යාවක් ගුණ කෙරෙන අනික් සංඛ්‍යාව (සං. ගුණක)

ගුණධර්ම
[නා.ප්‍ර.] යහපත් චර්යාව; ශීලාදී ගුණ සමූහය (සං. ගුණධර්ම)

ගුණනය
[නා.] ගුණ කිරීම; වැඩි කිරීම (සං. ගුණන)

ගුණ නැණ
[නා.] යහපත් පැවැත්ම හා දැනුම

ගුණ නිධාන
[වි.] යහපත් ගුණ එක් රැස් වුණු

ගුණමකු
[වි.] කළ ගුණ නොසලකන; කළ ගුණ නොදත්

ගුණවර්ණනාව
[නා.] ගුණ වැයීම; යහපත් ලක්ෂණ පිළිබඳ වැනුම (සං. ගුණවර්ණනා)

ගුණ වැනුම
[නා.] ගුණ වර්ණනා කිරීම

ගුණාංගය
[නා.] ගුණ විශේෂය

ගුණාකාරය
[නා.] කිසියම් සංඛ්‍යාවක් තවත් සංඛ්‍යාවකින් ගුණ කිරීමෙන් ලබා ගන්නා ප්‍රතිඵලය/ සංඛ්‍යාවකින් ඉතිරි නැති ව බෙදා ගත හැකි සංඛ්‍යාව

ගුණාගුණ
[නා.ප්‍ර.] යහපත හා අයහපත (සං. ගුණාගුණ)

ගුණානුස්මරණය
[නා.] ගුණ සිහි කිරීම

ගුණිත
[වි.] වැඩි කරන ලද; ගුණ කළ; ගුණ කිරීම පිළිබඳ (සං. ගුණිත)

ගුණීභූත
[වි.] එකට එක් වුණු ගුණ ඇති; අතිරේක ගුණ වශයෙන් එකතු වූ (සං. ගුණීභූත)

ගුණු
[වි.] ඉක්ම ගිය; ක්ෂීණ වූ (පා. ඛීණ) [නා.ප්‍ර.] නූල/ කඹය/ දුනුදිය (පා. සං. ගුණ)

ගුණු පොහොය
[නා.] සඳ ගෙවී ගිය පොහොය; අමාවක/ පිරුණු පොහොය; පුන් පොහොය

ගුණෝත්තර
[වි.] නියත සාධකයකින් ගුණ වූ/ ජ්‍යාමිතික වූ (සං. ගුණොත්තර)

ගුණෝත්තර ශ්‍රේණිය
[නා.] අනුපූර්ව අතර නියත අනුපාතයක් ඇති සංඛ්‍යා මාලාව

ගුණ්ඩුව
[නා.] ඉහළ ගොස් පුපුරන දර්ශනීය වෙඩි විශේෂයක්/ කෙනකු මුළා කිරීම සඳහා යොදන උපක්‍රමය (දෙ. குண்டு)

ගුණ්‍යය
[නා.] ගුණ කළ යුතු සංඛ්‍යාව (සං. ගුණ්‍ය)

ගුදය
[නා.] ආහාර ජීර්ණ පද්ධතියේ අවසාන කොටස (සං. ගුද)

ගුප්ත
[වි.] සැඟැවුණු; රහස්‍ය/ පුදුම උපදවනසුලු (සං. ගුප්ත)

ගුම්බය
[නා.] රාශිය; සමූහය/ ගස් හෝ වැල් ගොමුව; ළැහැබ (පා. ගුම්බ)

ගුරුකුලය
[නා.] ගුරු-ශිෂ්‍ය පරපුර/ ගුරු ගෙදර (සං. ගුරුකුල)

ගුරුත්වාකර්ෂණය
[නා.] ඕනෑ ම ද්‍රව්‍යයක අංශු දෙකක් හෝ වස්තු දෙකක් එකක් අනෙක වෙත ආකර්ෂණය වීමේ සංසිද්ධිය

ගුරුමුෂ්ටිය
[නා.] ගුරුවරයකු තමා වෙත ම ආරක්ෂා කර තබාගන්නා ශාස්ත්‍රසාරය (සං. ගුරුමුෂ්ටි)

ගුරුලේත්තුව
[නා.] බිමට වතුර තබා ගන්නා මැටිවලින් තැනූ භාජනය (පුර්. gorgoleta)

ගුරුළා
[නා.] එනම් පක්ෂියා (පා. ගරුළ සං. ගරුඩ)

ගුරුළිඳු
[නා.ප්‍ර.] ගුරුළු රාජයා

ගුරුළුගෝමි
[නා.ප්‍ර.] පොලොන්නරු සමයේ විසූ ලාංකේය පඬිවරයකුගේ නාමය

ගුරූපදේශය
[නා.] ගුරුවරයාගේ උපදේශය

ගුල
[නා.] සිදුර; හිල/ ආරක්ෂා කර තබන ස්ථානය

ගුලු අකුරු
[නා.ප්‍ර.] ගුල්ලාගේ විදීම අනුව ලී පොත් ආදියෙහි කලාතුරකින් දක්නට ලැබෙන අකුරු වැනි සටහන්; ඝුණාක්‍ෂර

ගුලු ඇණය
[නා.] ලාකඩ පට්ටලයක ලියවනු ලබන භාණ්ඩය හිරකර තැබීමට සවි කොට ඇති වානේ උල් දෙකෙන් එකක්

ගුල්ඵය
[නා.] ඇස්වටය; වළලුකර; බොලට (සං. ගුල්ඵ)

ගුල්ලා
[නා.] ලී, ධාන්‍ය ආදිය විදින කුඩා කෘමියෙක්

ගුහ්‍ය
[වි.] සැඟවුණු; රහස්‍ය (සං. ගුහ්‍ය)

ගුළ
[නා.ප්‍ර.] පන්දුව/ වටකුරු දෙය/ උක්සකුරු (පා. ගුළ)

ගුළාව
[නා.] 1. බෝලය; වටකුරු දෙය/ මී වදය (පා. ගුළා) 2. පොකුර; කලබ (පා. ගුළ)

ගුළිය
[නා.] ගෝලාකාර පිඩ (සං. ගුටිකා)

ගුළු
[වි.] 1. සැඟවුණු; දුරවබෝධ (සං. ගූඪ) 2. ගිලිහුණු/ ගෙවී ගිය

ගූඪ
[වි.] සැඟවුණු; ගුප්ත/ තේරුම් ගැනීමට අපහසු; දුරවබෝධ (සං. ගූඪ)

ගූඪාර්ථය
[නා.] සැඟැවුණු අර්ථය; ගැඹුරු අදහස

ගූථය
[නා.] ශරිරයෙන් පහකරන මල; අසුචි (පා. ගූථ)

ගූළ්හ
[වි.] සැඟවුණු; ගුප්ත (පා. ගූළ්හ)

ගෘහනිඃශ්‍රිත
[වි.] ගිහි ජීවිතය ආශ්‍රිත ව පවත්නා; පස්කම් සැප ඇසුරු කොට පවත්නා

ගෘහ නිර්මාණය
[නා.] ගොඩනැගිලි හා ගෙවල් ඉදිකිරීම පිළිබඳ ශිල්පය

ගෘහභාණ්ඩ
[නා.ප්‍ර.] ගෙයකට අවශ්‍ය ඇඳ, පුටු ආදි උපකරණ

ගෘහමූලික
[වි.] ගෘහයට ප්‍රධාන

ගෘහස්ථ
[වි.] ගෙදර පවත්නා; ගිහි (සං. ගෘහස්ථ)

ගෘහාංගණය, ගෘහාඞ්ගණය
[නා.] ගෙයි මිදුල; ගෙමිදුල

ගෘහාශ්‍රිත
[වි.] ගෘහය ආශ්‍රයෙහි පවත්නා

ගෘහිණිය
[නා.] ගෙදර ප්‍රධාන ස්ත්‍රිය; ස්වාමි දියණිය (සං. ගෘහිණි)

ගෘහෝද්‍යානය
[නා.] ගෙට අයත් උයන; ගෙවුයන (සං. ගෘහොද්‍යාන)

ගෙත්තම්පාණ
[නා.] සමනොළ අඩවිය පෙදෙසේ ගල් තලාවක් හා එය පිහිටි ප්‍රදේශය

ගෙපළ, ගෙපොළ
[නා.] ගෙයක් තැනීම සඳහා සකස් කරගන්නා බිම් පෙදෙස; ගෙබිම

ගෙපැල
[නා.] අතු සෙවිලි කළ කුඩා ගෙය

ගෙපිළ
[නා.] ගෙයක ඉස්තෝප්පුව (සං. ගෘහ+පීඨ)

ගෙමිදුල
[නා.] ගෙදර මිදුල; ගෘහාංගණය

ගෙල
[නා.] බෙල්ල; ග්‍රීවය (ප්‍රා. පා. සං. ගල)

ගෙවිලිය
[නා.] ගොවියාගේ භාර්යාව; ගොවිතැන් කරන කාන්තාව

ගෙවුම් ශේෂය
[නා.] විදේශීය මුදල් වෙළඳපොළේ ගනුදෙනු පිළිබඳ නියත වශයෙන් ඇති වන සමතාව; ගෙවුම් තුලාව

ගේහනිශ්‍රිත
[වි.] ගෘහය ආශ්‍රිත (පා. ගෙහනිස්සිත)

ගේහසිත
[වි.] ලෞකික ජීවිතය හා සම්බන්ධ වූ (පා. ගෙහසිත)

ගෛරික
[නා.ප්‍ර.] ගුරු ගල් විශේෂයක්; සිවගුරු (සං. ගෛරික)

ගොක්කොළ
[නා.ප්‍ර.] ගොක් අත්තේ කොළ; ළා පොල් කොළ

ගොඩපාළුව
[නා.] ඉඩකඩම්වල ඵලදාව නිසරු වී හිස් භූමි බවට පත්වීම

ගොඩැලි
[නා.ප්‍ර.] උසට පස් ආදිය ගොඩ ගැසී ඇති තැන

ගොනළුව
[නා.] වැටකින් පැන යෑමට නොහැකි වන පරිදි ගවයාගේ කරේ බඳින කුඩා දණ්ඩ

ගොනා
[නා.] ගවයා/ මෝඩයා (ප්‍රා. පා. සං. ගොණ)

ගොනැස, ගොනැස්ස
[නා.] පැරණි ගෘහ නිර්මාණ ක්‍රමය අනුව වහලය හැඩගැස්වීමට ගන්නා කෙළවර හෝ මැද වක් වූ පරාලය (පා. සං. ගොපනසී)

ගොනුව, ගොන්න
[නා.] රාශිය; සමූහය

ගොන් කණුව
[නා.] කමතක මැද අරක්වළේ අම්බරුවන් බැඳීමට සිටුවා ඇති කණුව

ගොපල්ලා
[නා.] ගවයන් රැකබලා ගන්නා තැනැත්තා (පා. සං. ගොපාලක)

ගොබලු
[නා.ප්‍ර.] කුරුම්බා ඇට්ටිය; ළපටි පොල් ගෙඩිය

ගොයම් කොළය
[නා.] කපා එක්තැන් කළ ගොයම් ගොඩ/ ගොයම් ගසේ පත්‍රය

ගොවිපළ, ගොවිපොළ
[නා.ප්‍ර.] වගාබිම; වගා ක්‍ෂේත්‍රය; කුඹුර/ මස්, කිරි ආදිය පිණිස සතුන් ඇති කරන ස්ථානය

ගොවිරාල
[නා.] ගොවිතැන් කරන්නා; ගොවියා

ගොළු
[වි.] කථා කිරීමට නොහැකි/ මිටි (පා. ගොඨ)

ගොළුබෙල්ලා
[නා.] කොඳු ඇට රහිත, ආවරණ කටුවක් ඇති මෘද්වංශික සත්ත්ව විශේෂයක්

ගෝ ඝාතනය
[නා.] ගවයින් මැරීම

ගෝඨයා
[නා.] මිටි තැනැත්තා (පා. ගොඨ)

ගෝඨයිම්බර
[නා.] දස මහා යෝධයන්ගෙන් කෙනකුගේ නාමය

ගෝණිය
[නා.] හණ නූලෙන් වියන ලද මලු විශේෂයක් (ම. සං. ගොණි)

ගෝත්‍රය
[නා.] වංශය; කුලය (පා. ගොත්ත සං. ගොත්‍ර)

ගොනා
[නා.] මුව වර්ගයට අයත් සිවුපාවෙක් (පා. ගොකණ්ණ සං. ගොකර්ණ)

ගෝනුස්සා
[නා.] සන්ධිපාදික පවුලට අයත්, වල්ගයේ විෂ ඇති සතකුගේ නාමය

ගෝරනාඩුව
[නා.] මහත් හඬ නඟා කරන තර්ජනය

ගෝලය
[නා.] 1. පෘෂ්ඨයේ සෑම ලක්ෂ්‍යයක් ම කේන්ද්‍රයෙන් සම දුර වූ ඝන වස්තුව (සං. ගොල) 2. පාපන්දු ක්‍රීඩාවේ දී ලබන දිනුම් වාරය (ඉං. goal)

ගෝලයා
[නා.] ශිෂ්‍යයා; සහායකයා

ගෝලීයකරණය
[නා.] විශ්වව්‍යාප්තිකරණය; ලොව පුරා පැතිරවීම

ගෝවිසාණ
[නා.ප්‍ර.] ගවයාගේ අඟ (පා. ගොවිසාණ)

ගෝෂ්ඨය
[නා.] ගවගාල; ගවමඩුව (සං. ගොෂ්ඨ)

ගෝෂ්ඨිය
[නා.] සාකච්ඡා සභාව; සංසදය (සං. ගොෂ්ඨි)

ගෞඩ
[නා.ප්‍ර.] ඉන්දියාවේ එක් දේශයක් (සං. ගෞඩ)

ගෞඩී රීතිය
[නා.] ඕජස් ගුණය විශේෂ ලක්ෂණය වූ කාව්‍ය රචනා රීතිය

ගෞණ
[වි.] අප්‍රධාන (සං. ගෞණ)

ගෞණාර්ථය
[නා.] අප්‍රධාන අදහස; දෙවන අදහස (සං. ගෞණාර්ථ)

ගෞතම
[නා.ප්‍ර.] සිදුහත් කුමරු ඇතුළත් ශාක්‍ය රජදරුවන්ගේ ගෝත්‍ර නාමය

ගෞරවය
[නා.] ගරු සැලකිල්ල/ කීර්තිය; නම්බුව (සං. ගෞරව)

ගෞරවාර්ථය
[නා.] ගෞරවය ප්‍රකාශ වන අරුත

ගෞරවාර්හ
[වි.] ගරු කටයුතු; මානනීය

ගෞරවාස්පද
[වි.] ගෞරවය ලැබීමට සුදුසු

ගෞලී ශාස්ත්‍රය
[නා.] හූනන් හැඬීම, වැටීම අනුව සිදුවන පලාපල පවසන ශාස්ත්‍රය (සං. ගෞලී)

ග්‍රථනය
[නා.] ගෙතීම; ගැටලීම (සං. ග්‍රථන)

ග්‍රන්ථ
[නා.ප්‍ර.] ගැට ගැසීම; බැඳීම; වෙළීම/ පොත; පුස්තකය (සං. ග්‍රන්‍ථ)

ග්‍රන්ථකරණය
[නා.] පොත්පත් ලිවීම (සං. ග්‍රන්‍ථකරණ)

ග්‍රන්ථ ඥානය
[නා.] පොත් කියවීමෙන් ලබාගන්නා දැනුම

ග්‍රන්ථධර
[වි.] ග්‍රන්ථ දරන්නා වූ/ පොත් කියවා ලත් දැනුම් ඇති (සං. ග්‍රන්‍ථධර)

ග්‍රන්ථධුරය
[නා.] ග්‍රන්ථ වශයෙන් බෙදා ඇති ත්‍රිපිටක ධර්මය නිසි පරිදි පාඩම් කර සිතෙහි දරා ගැනීම (පා. ගන්‍ථධුර)

ග්‍රන්ථනය
[නා.] ගෙතීම; වෙළීම; ඇමිණීම/ පොත් ලිවීම (සං. ග්‍රන්‍ථන)

ග්‍රන්ථ විශාරද
[වි.] ග්‍රන්ථ පිළිබඳ පාණ්ඩිත්‍යයෙන් යුතු/ ශ්‍රී ලංකා ප්‍රාචීන භාෂෝපකාර සමාගම විසින් පිරිනමනු ලබන උපාධියක්

ග්‍රන්ථ ශෝධනය
[නා.] පැරණි ග්‍රන්ථයන්හි අපපාඨ හැර ශුද්ධ කොට පිළියෙල කිරීම; ග්‍රන්ථ සංස්කරණය

ග්‍රන්ථාරූඪ
[වි.] පොත්වල සටහන් වූ (සං. ග්‍රන්‍ථ+ආරූඪ)

ග්‍රන්ථාර්ණවය
[නා.] පොත් නමැති සාගරය

ග්‍රන්ථාවලිය
[නා.] පොත් සමූහය

ග්‍රන්ථිපද
[නා.ප්‍ර.] ගැටපද; දුරවබෝධ පද (පා. ගණ්ඨිපද සං. ග්‍රන්‍ථිපද)

ග්‍රන්ථිය
[නා.] ශරීරයට අවශ්‍ය ස්‍රාව නිපදවන ඉන්ද්‍රිය විශේෂයක්

ග්‍රසනිකාව
[නා.] ගලනාලයේ උඩු කොනත් ශ්වාසනාලයත් නාස් කුහරයක් හමුව උගුරේ බීලයේ සෑදෙන තුන් සන්ධියට අයත් කොටස (සං. ග්‍රසනි)

ග්‍රහණය
[නා.] අල්ලා ගැනීම/ ඉගෙනීම; උද්ග්‍රහණය (සං. ග්‍රහණ)

ග්‍රහණිය
[නා.] ක්ෂුද්‍රාන්තයේ මුල් කොටස (සං. ග්‍රහණි)

ග්‍රහ දෝෂය
[නා.] ග්‍රහයන්ගෙන් සිදුවෙතැයි සලකන අපලය

ග්‍රහ මණ්ඩලය
[නා.] සූර්යයා; පෘථිවිය ඇතුළු ග්‍රහයන් සමූහය

ග්‍රාම නිලධාරි
[නා.] රජය වෙනුවෙන් ගමක කටයුතු භාර ව සිටින නිලධාරියා

ග්‍රාම සංවර්ධනය
[නා.] ගමේ දියුණුව සැලසීම

ග්‍රාම්‍ය
[වි.] අශිෂ්ට; අශ්ලීල (සං. ග්‍රාම්‍ය)

ග්‍රාහක
[වි.] අල්ලා ගැනීමට උපකාර වන/ ග්‍රහණය කරන/ දායක වූ (සං. ග්‍රාහක)

ග්රැමෆෝනය, ග්‍රැමෆෝනය
[නා.] තැටියක කැවූ හඬ ප්‍රතිරාව කළ හැකි ශබ්දවාහිනී උපකරණය (ඉං. gramophone)

ග්‍රිනිච් මධ්‍යාහ්න රේඛාව
[නා.] ග්‍රිනිච් නගරය මැදින් වැටී ඇති දේශාංශ ‘0’ කල්පිත රේඛාව

ග්‍රීවාහරණය
[නා.] බෙල්ලේ පලඳින ආභරණය

ග්‍රීෂ්ම
[වි.] උණුසුම්; රස්නය ඇති (සං. ග්‍රීෂ්ම)

ග්ලානිය
[නා.] ගිලන් බව (සං. ග්ලානි)

ග්ලැසියරය
[නා.] කඳුකරයේ සිට පාතට ඇදී යමින් කුට්ටි ලෙස කැඩී යන අයිස් කඳ (ඉං. glacier)

ඝටනාව
[නා.] 1. එකට ගැළපීම; ඝට්ටනය/ උත්සාහය; ප්‍රයත්නය (පා. ඝටන) 2. ගැළපීම; සන්ධානය/ ප්‍රබන්ධය; රචනය (සං. ඝටන, ඝටනා)

ඝටය
[නා.] කළය/ මිනුම් ප්‍රමාණයක නාමය; ද්‍රෝණය (පා. සං. ඝට)

ඝටාකාර
[වි.] කළයක හැඩය ඇති (පා. ඝටාකාර)

ඝටිකා යන්ත්‍රය
[නා.] වේලාව දක්වන යන්ත්‍රය; ඔරලෝසුව; පෑතැටිය (සං. ඝටීකා යන්ත්‍ර)

ඝටිකාව
[නා.] 1. කුඩා කළය; කුඩා බඳුන/ බෙහෙත් ගුළිය/ සිංහල පැයක හෙවත් මිනිත්තු 24 ක කාලය/ වළලුකර (පා. සං. ඝටිකා) 2. කල්ලි ක්‍රීඩාව/ සැරයටි ආදියෙහි ඇති විල්ල (පා. ඝටිකා)

ඝට්ටනය
[නා.] එකිනෙක හැපීම (පා. සං. ඝට්ටන)

ඝණ්ටාව
[නා.] ලෝකඩින් නිර්මිත ගැඹුරු හඬ නංවන සීනුව (සං. ඝණ්ටා)

ඝණ්ටාස්තම්භය
[නා.] ඝණ්ටාවක් සවි කළ කුලුන

ඝන
[වි.] එකට බැඳී සිටි; කද/ බහුල ව ඇති/ තුනී නොවූ/ අමිශ්‍ර/ දියාරු නොවූ (පා. සං. ඝන)

ඝනකය
[නා.] සමාන සමචතුරස්‍ර මුහුණත් හයකින් යුත් වස්තුව

ඝනකාභය
[නා.] ඍජුකෝණාස්‍ර මුහුණත් හයක් ඇති ඝන වස්තුව

ඝනත්වය
[නා.] යම් ද්‍රව්‍යයක පරිමා ඒකකයක ස්කන්ධය

ඝන ද්‍රාවණය
[නා.] සංඝටක දෙකක හෝ වැඩී ගණනක හෝ ඝන සමජාතීය මිශ්‍රණය

ඝනඵලය
[නා.] පරිමාව (සං. ඝනඵල)

ඝනමූලය
[නා.] කිසියම් සංඛ්‍යාවක් ලැබීම පිණිස තුන් වැනි බලයට පැමිණවිය යුතු සංඛ්‍යාව (සං. ඝනමූල)

ඝනාන්ධකාරය
[නා.] ගන අඳුර; තද කළුවර

ඝනීකරණය
[නා.] වායුවක් හෝ වාෂ්පයක් ද්‍රව බවට හැරවීම නැතහොත් වඩාත් ඝන බවට පත් කිරීම

ඝනීභවනය
[නා.] ජල වාෂ්ප ආදීන්ගේ අනු එකතුව ද්‍රව බවට පත්වීම/ ද්‍රව උකු බවට පත්වීම

ඝනීභූත
[වි.] ඝන වූ; එකට කැටි ගැසුණු; ඝන බවට පත් වූ (සං. ඝනීභුත)

ඝර
[නා.ප්‍ර.] වාසස්ථානය; නිවස (පා. සං. ඝර)

ඝර්ම
[වි.] දැඩි තාපය ඇති (සං. ඝර්ම)

ඝර්ෂණය
[නා.] ගැටීම; ඇතිල්ලීම (සං. ඝර්ෂණ)

ඝාතනය
[නා.] දිවි තොර කිරීම; මරා දැමීම (පා. සං. ඝාතන)

ඝාන
[නා.ප්‍ර.] නාසය (පා. ඝන)

ඝානින්ද්‍රිය, ඝානේන්ද්‍රිය
[නා.ප්‍ර.] ගඳ සුවඳ දැන ගැනීමේ ඉන්ද්‍රිය (පා. ඝානින්‍ද්‍රිය)

ඝුණාක්ෂර
[නා.බහු.] ගුලු අකුරු (සං. ඝුණාක්‍ෂර)

ඝෘතය
[නා.] ගිතෙල්; එළඟිතෙල් (සං. ඝෘත)

ඝෝර
[වි.] භයානක; බිහිසුණු; රෞද්‍ර/ ඉතා තද; දැඩි (සං. ඝොර)	

ඝෝෂය
[නා.] උස් හඬ; කෑගැසිල්ල/ ස්වර තන්තු තදින් කම්පනය කරගෙන උපදින අකුර; ඝෝෂාක්ෂරය (සං. ඝොෂ)

ඝෝෂාක්ෂර
[නා.ප්‍ර.] ස්වරතන්ත්‍රි ආදීන් කම්පනය කරගෙන උච්චාරණය කෙරෙන අක්ෂර; ඝෝෂාවක් සහිත ව හැඬවෙන අක්ෂර

ඝෝෂාව
[නා.] උස් හඬ

ඝ්‍රාණේන්ද්‍රිය
[නා.ප්‍ර.] ගඳ සුවඳ දැන ගැනීමේ ඉන්ද්‍රිය; නාසය (සං. ඝ්‍රාණෙන්‍ද්‍රිය)

චංක්‍රමණය, චඞ්ක්‍රමණය
[නා.] සක්මන් කිරීම/ සක්මන් කිරීමට තැනූ සම බිම් තීරය; සක්මන් මළුව (සං. චඞ්ක්‍රමණ)

චංචල, චඤ්චල
[වි.] සෙලවෙන; සැලෙන/ වෙන්වන; අස්ථිර (පා. සං. චඤ්චල)

චක්ඛු
[නා.ප්‍ර.] ඇස; දැකීමේ ඉන්ද්‍රිය (පා. චක්ඛු)

චක්‍රපාණි
[නා.] චක්‍රයක් අතින් දරන්නා; විෂ්ණු දෙවිඳු (සං. චක්‍රපාණි)

චක්‍රය
[නා.] රෝදය/ කවය; වළල්ල/ නැවත නැවත සිදුවන සිද්ධි මාලාව (සං. චක්‍ර)

චක්‍ර ලක්ෂණය
[නා.] බුදුරදුන්ගේ දෙතිස් මහා පුරුෂ ලක්ෂණවලින් එකක්; සක් ලකුණ

චක්‍රලේඛය, චක්‍රලේඛනය
[නා.] නියමිත පිරිසකට යැවෙන රජයේ නිවේදනය

චක්‍රවර්ති
[නා.ප්‍ර.] සක්විති රජ (සං. චක්‍රවර්තීන්)

චක්‍රවාටය
[නා.] එක් සූර්ය මණ්ඩලයක හා චන්‍ද්‍ර මණ්ඩලයක ආලෝකය පැතිරෙන ප්‍රමාණයේ ලෝකධාතුව; සක්වළ (සං. චක්‍රවාට)

චක්‍රවාලය
[නා.] සක්වළ පව්ව/ සමුද්‍රය කෙළවර කොට ඇති ලෝකය (සං. චක්‍රවාල)

චක්‍රායුධය
[නා.] ගිනිගෙන දිලිසෙන ආයුධ විශේෂයක්; පාරාවළල්ල (සං. චක්‍රායුධ)

චක්ෂු
[නා.ප්‍ර.] ඇස; දැකීමේ ඉන්‍ද්‍රිය (සං. චක්‍ෂු)

චක්ෂුස
[නා.] ඇස (සං. චක්‍ෂුස්)

චණ්ඩ
[වි.] නපුරු; රෞද්‍ර; සැඬ (පා. සං. චණ්ඩ)

චණ්ඩාතපය
[නා.] සැඩ හිරු රැස්/ සූර්යයා (සං. චණ්ඩාතප)

චණ්ඩාල
[නා.ප්‍ර.] කුල ගෝත්‍රයක නාමය; සැඬොල් කුලය; රොඩී කුලය (පා. සං. චණ්ඩාල)

චතුපාරිශුද්ධිශීලය
[නා.] චතුර්විධ ශීලය (පා. චතුපාරිසුද්ධිසීල සං. චතුපාරිශුද්ධශීල)

චතුමධුර
[නා.ප්‍ර.] ගිතෙල්, වෙඬරු, මී පැණි, උක්හකුරු යන මිහිරි වර්ග හතර; ඒවායින් පිළියෙල කළ රසය (පා. චතුමධුර)

චතුරංග
[නා.ප්‍ර.] අංග සතර (පා. සං. චතුරඞ්ග)

චතුරංගිනී
[වි.] අංග සතරකින් යුත් (පා. චතුරඞ්ගිනී සං. චතුරඞ්ගින්)

චතුරංගිනී සේනාව
[නා.] හස්ති, අශ්ව, රථ, පාබළ යන අංග සතරින් යුත් හමුදාව

චතුරශ්‍රය, චතුරස්‍රය
[නා.] පාද සතරකින් ද අභ්‍යන්තර කෝණ සතරකින් ද යුත් සංවෘත තල රූපය (සං. චතුරශ්‍ර පා. චතුරස්‍ර)

චතුරාර්ය සත්‍යය, චතුරාර්‍ය්‍ය සත්‍යය
[නා.] උතුම් සත්‍ය හතර; දුක්ඛ සත්‍යය, සමුදය, නිරෝධ, මාර්ග යන සත්‍ය හතර

චතුරාශ්‍රම
[නා.ප්‍ර.] බ්‍රාහ්මණයකුගේ දිවියේ බ්‍රහ්මචාරී, ගෘහස්ථ, වානප්‍රස්ථ, සන්‍යාසි යන අවස්ථා හතර (සං. චතුර්+ආශ්‍රම)

චතුර්ථ
[වි.] සතර වන; සිවු වැනි (සං. චතුර්ථ)

චතුර්ථධ්‍යානය
[නා.] රූපාවචර ධ්‍යාන භාවනා අතර සතරවැන්න (පා. චතුත්‍ථ+ඣාන)

චතුර්වර්ණ
[නා.ප්‍ර.] බ්‍රාහ්මණ, ක්ෂත්‍රිය, වෛශ්‍ය, ශුද්‍ර යන සතර කුලය (සං. චතුර්වර්ණ)

චතුර්විධ
[වි.] සතරාකාර; සිවු වැදෑරුම් (සං. චතුර්විධ)

චතුර්වේදය
[නා.] ඍග්, යජුර්, සාම, අථර්වන් යන වේද හතර (සං. චතුර්වෙද)

චතුර්වෛශාරද්‍ය ඥානය
[නා.] බුදුරදුන් සතු වූ සතරාකාර විශාරද භාවය පිළිබඳ නුවණ (සං. චතුර්+වෛශාරද්‍ය+ඥානය)

චතුෂ්කය
[නා.] හතරක් ඇති කණ්ඩායම; හතරේ ගොඩ (සං. චතුෂ්ක)

චතුෂ්කෝටික
[වි.] කෙළවර සතරක් ඇති (බෞ.සං. චතුෂ්කොටික)

චතුෂ්පථය
[නා.] මං හතරක් එක් වන තැන; සිවුමංසල

චතුෂ්පද
[නා.ප්‍ර.] පාද සතරක් ඇති පද්‍යය; සිවුපදය/ සිවුපාවා (සං. චතුෂ්පද)

චතුෂ්ෂෂ්ටි
[වි.] හැට හතරක් වූ; සිවු සැට (සං. චතුඃෂෂ්ටි)

චතුෂ්ෂෂ්ටි කලා
[නා.බහු.] පෙරදිග සාම්ප්‍රදායික කලා ශිල්ප ශාස්ත්‍ර හැටහතර (සං. චතුඃෂෂ්ටි+කලා)

චතුස්තලය
[නා.] ත්‍රිකෝණාකාර මුහුණත් හතරකින් යුත් බහුතලය/ ත්‍රිකෝණාකාර මුහුණත් හතරකින් යුත් ඝන වස්තුව

චත්තාළීස
[වි.] සතළිස් (පා. චත්තාළීස)

චන්දකින්නර
[නා.] ජාතක කථාවක එන කිඳුරකුගේ නාමයක්; සඳකිඳුරා (පා. චන්‍දකින්නර)

චන්ද්‍රකාන්ත පාෂාණය
[නා.] සඳරැස් වැටුණු විට දිය වැගිරෙන සේ පෙනෙතැයි සැලකෙන ගල් විශේෂයක්

චන්ද්‍රග්‍රහණය
[නා.] සඳ රාහු ඇල්ලීම; පොළොවේ හෙවණැල්ල හඳ මත වැටෙන සේ සූර්යයාත් පොළොවත්, හඳත් එක එල්ලේ පිහිටීම (සං. චන්‍ද්‍රග්‍රහණ)

චන්ද්‍රබිම්බය
[නා.] වටකුරු සඳ; චන්ද්‍ර මණ්ඩලය (සං. චන්‍ද්‍රබිම්බ)

චන්ද්‍ර මණ්ඩලය
[නා.] සඳ මඬල; මණ්ඩලාකාර වූ චන්ද්‍රයා (සං. චන්‍ද්‍රමණ්ඩල)

චන්ද්‍ර රේඛාව
[නා.] අමාවකට පෙර හෝ පසු හෝ රේඛා සටහනක් සේ පෙනෙන සඳ (සං. චන්‍ද්‍රරෙඛා)

චන්ද්‍රවංකය
[නා.] අර්ධ කවාකාර මාර්ගය

චන්ද්‍රිකා ශාලාව
[නා.] සඳලුතලය

චන්ද්‍රෝදය
[නා.ප්‍ර.] සඳ උදාව (සං. චන්‍ද්‍රොදය)

චපල
[වි.] වෙනස්වනසුලු (පා. සං. චපල)

චරණ
[නා.ප්‍ර.] පාදය; පය/ හැසිරීම; ගමන් කිරීම/ මනා පැවැත්ම; ආචාරවත් හැසිරීම (පා. සං. චරණ)

චරණ නඛ මයූඛය
[නා.] පාදයන්හි නියපොතුවලින් නික්මෙන රශ්මිය (පා. සං. චරණ+නඛ+මයූඛ)

චරපුරුෂයා
[නා.] ඔත්තු සපයන්නා (සං. චරපුරුෂ)

චරිත ඝාතනය
[නා.] චරිතය කෙලෙසීම; චරිතයට හානි පැමිණවීම

චරිත නිරූපණය
[නා.] නාට්‍ය, කතා පුවත් ආදියෙහි එන චරිත රඟපෑමෙන් විදහා පෙන්වීම

චරිත ශෝධනාගාරය
[නා.] බාලාපරාධකරුවන් යහමඟට යොමු කරවන ආයතන විශේෂයක්

චරිතාපදානය
[නා.] චරිත කථාව; කෙනකුගේ ජීවිත ප්‍රවෘත්තිය

චර්මච්ඡේදනය
[නා.] යුදෙව් හා ඉස්ලාම් භක්තිකයන් විසින් කරනු ලබන ආගමික චාරිත්‍රයක් වන සුන්නත් කිරීම (සං. චර්මච්ඡෙදන)

චර්යාව, චර්‍ය්‍යාව
[නා.] පුද්ගල ස්වභාවය; හැසිරීම/ සංචාරය (සං. චර්යා)

චලන චිත්‍රය
[නා.] චලනය සිදු වන්නා සේ අඟවන චිත්‍රපටය

චලනය
[නා.] සෙලවීම; කම්පනය (පා. සං. චලන)

චලිතය
[නා.] සෙලවීම/ වෙනස් වීම (පා. සං. චලිත)

චල්‍යතාව
[නා.] සසල බව; ගමන් කරවිය හැකි වීම

චෂකය
[නා.] මධුපානය කරන භාජනය; ඔඩම; විත (සං. චෂක)

චාටු
[වි.] රැවටිලිකාර (පා. සං. චාටු)

චාණක්‍ය
[නා.ප්‍ර.] ‘කෞටිල්‍ය’ නම් අර්ථශාස්ත්‍රඥයා (සං. චාණක්‍ය)

චාතුර්යය, චාතුර්‍යය, චාතුර්‍ය්‍යය
[නා.] චතුරභාවය; දක්ෂකම (සං. චාතුර්ය)

චාපය
[නා.] කවයක හෝ වෘත්තයක හෝ පරිධියෙන් කොටස/ දුන්න (පා. සං. චාප)

චාපල්‍යය
[නා.] චපල භාවය (සං. චාපල්‍ය)

චාරිත්‍රය
[නා.] සමාජ සම්මත සම්ප්‍රදාය; සිරිත/ හැසිරිය යුතුයයි නියමිත ශික්ෂාව (සං. චාරිත්‍ර)

චාරිත්‍රානුකූල
[වි.] සිරිතට අනුව පවත්නා

චාලක
[වි.] චලනය ඇති කරන (සං. චාලක)

චිතකය
[නා.] මෘත ශරීරයක් දැවීම සඳහා තනනු ලබන දර සෑය (පා. චිතක)

චිත්තක්ෂණය
[නා.] සිතක් ඉපදී පැවත නැති වී යෑමට ගත වන කාලය (පා. චිත්තක්ඛණ)

චිත්තප්‍රීතිය
[නා.] සිතෙහි ඇති වන සතුට

චිත්තවීථිය
[නා.] චිත්තක්ෂණ 17 කින් සමන්විත චිත්ත පරම්පරාව (පා. චිත්තවීථි)

චිත්තශුද්ධිය
[නා.] අකුසල් දුරු කිරීමෙන් හා කුසල් පුරුදු කිරීමෙන් ලබන සිතෙහි පිරිසිදු බව

චිත්තසන්තානය
[නා.] සිතිවිල වැල (පා. සං. චිත්තසන්තාන)

චිත්තාකර්ෂණීය
[වි.] සිත් ඇද බැඳ ගන්නා; අලංකාර (සං. චිත්තාකර්ෂණීය)

චිත්තාභිරමණීය
[වි.] සිත අතිශයින් සතුටු කරවන; සිත් පිනවන

චිත්තාභිලාෂය
[නා.] සිතෙහි බලවත් කැමැත්ත

චිත්තාස්වාදය
[නා.] සිතින් විඳිනා සතුට; චිත්තප්‍රීතිය

චිත්‍රණය
[නා.] සිතුවම් ඇඳීම; සිත්තම් කිරීම

චිත්‍රබන්ධන
[නා.ප්‍ර.] චිත්‍රයක් සේ සකසන කාව්‍ය බන්ධනය

චිත්‍රාක්ෂර
[නා.ප්‍ර.] වචන වෙනුවට රූප සටහන්වලින් අදහස් දක්වන අකුරු ක්‍රමය; සිතුවම් අකුරු

චින්තනය
[නා.] සිතීම; නුවණින් සලකා බැලීම; කෙනකු නොවිමසා තමා ම සිත තුළ නිපදවා ගන්නා අදහස (පා. සං. චින්තන)

චින්තාමණී
[නා.ප්‍ර.] සිතූ පැතූ සම්පත් දෙතැයි පුරාවෘත්තයන්හි සඳහන් වන මැණික; සිතුමිණ (සං. චින්තාමණි)

චින්තාමාණික්‍යය
[නා.] සිතුමිණ

චින්තාවිෂයාතික්‍රාන්ත
[වි.] සිතන්නට හැකි සීමාව ඉක්මවූ

චිරන්තන
[වි.] පුරාණ කාලයට අයත්; පෞරාණික (සං. චිරන්තන)

චිරරාත්‍රඥ
[වි.] දීර්ඝ කාල පරිච්ඡේදයක් පිළිබඳ අත්දැකීම් ඇති (සං. චිරරාත්‍රඥ)

චිරස්ථායි
[වි.] බොහෝ කාලයක් පවතින (සං. චිරස්ථායින්)

චිරස්ථිතිය
[නා.] බොහෝ කල් පැවැත්ම (සං. චිරස්ථිති)

චිරායුෂ්ක
[වි.] බොහෝ ආයු ඇති; දිගු කල් පවතින (සං. චිරායුෂ්ක)

චිහ්නය
[නා.] යමක් හෝ යමකු හෝ අඳුනාගැනීම පිණිස ඇති විශේෂ ලක්ෂණය; සලකුණ (සං. චිහ්න)

චීවරධාරියා
[නා.] සිවුරු දරන්නා; සිවුරු පොරවන ලද තැනැත්තා	

චීවර පරිෂ්කාර
[නා.ප්‍ර.] සිවුරු පිරිකර

චීවර පාරුපණය
[නා.] සිවුරු පෙරවීමේ පිළිවෙළ

චුතික්ෂණය
[නා.] මැරෙන මොහොත

චුතූපපාත ඥානය
[නා.] සත්ත්වයන්ගේ චුතිය හා උත්පත්තිය දන්නා නුවණ (පා. චුතූපපාත ඤාණ)

චූදිත
[වි.] චෝදනා ලත්; දෝෂාරෝපිත (පා. චූදිත)

චුම්බකත්වය
[නා.] කාන්දමක් හෙවත් චුම්බකයක් ලෙස ක්‍රියා කිරීමේ ගුණය

චුම්බක පාෂාණය
[නා.] කාන්දම් ගල; අයස්කාන්තය

චුම්බටකය
[නා.] සිනිදු කොට්ටය/ දරණුව; වෙළුම (පා. චුම්බටක)

චුම්බනය
[නා.] ආදරය හෝ ආචාරය හෝ ගෞරවය හෝ දැක්වීමේ ලකුණක් වශයෙන් සිඹීම (සං. චුම්බන)

චූඩාමාණික්‍යය
[නා.] හිසෙහිා පලඳින මැණික; මුදුන් මැණික; සිළුමිණ (සං. චූඩාමණි)

චූර්ණය
[නා.] ඉතා සියුම් කුඩ; ඖෂධ වර්ග සුනු කොට තනාගත් බෙහෙත් කුඩ (සං. චූර්ණ)

චූර්ණිකාව
[නා.] ගාථා ශ්ලෝකාදිය පිළිබඳ විස්තරාත්මක කථනය/ උත්සව අවස්ථාවන්හි දී කරනු ලබන වර්ණනාත්මක දේශනය/ කයිවාරුව; පුරසාරම (සං. චූර්ණිකා)

චූල, චූළ
[වි.] සුළු; කුඩා (පා. චූල, චූළ)

චූලවංශය, චූළවංශය
[නා.] ලංකා රාජාවලියේ මහසෙන් රජුට පසුව රජ කළ රජුන්ගේ පරපුර/ පාලි භාෂාවෙන් ලියා ඇති මහාවංසයේ දෙවැනි කොටස

චූෂකය
[නා.] උරාගැනීම සඳහා ගන්නා උපකරණය

චූෂණය
[නා.] උරා බීම; ද්‍රවයක් හෝ වායුවක් උරාගැනීමෙන් ඉවත් කිරීම (සං. චූෂණ)

චේතනාව
[නා.] සිතිවිල්ල (පා. චෙතනා)

චේතියඝර
[නා.ප්‍ර.] දාගැබක ආවරණය පිණිස ඒ වටා කළ ගෙය (පා. චෙතියඝර)

චේලායුධය
[නා.] ආලවක යක්ෂයාගේ මහා බලගතු ‘උතුරු සළුව’ නම් ආයුධය

චේෂ්ටාව
[නා.] අඟපසඟ සැලීම් ආදි ශාරීරික ක්‍රියාව/ කායික උත්සාහය (සං. චෙෂ්ටා)

චෛතන්‍යය
[නා.] චේතනාව/ ආත්මය; ජීවය (සං. චෛතන්‍ය)

චෛතසික
[වි.] සිත මුල් කරගත්; සිතෙහි හටගන්නා (පා. චෙතසික සං. චෛතසික)

චෛත්‍යය
[නා.] බුදු, පසේ බුදු, මහරහත්, සක්විති යන සතර කොටසට අයත් උතුමන්ගේ ධාතු නිදන් කොට තැනූ ගොඩනැගිල්ල; දාගැබ (සං. චෛත්‍ය)

චෛත්‍යාංගණය
[නා.] සෑ මළුව; චෛත්‍ය මිදුල	

චෝදක
[වි.] දොස් නඟන; වරද දක්වන (පා. සං. චොදක)

චෝදනාව
[නා.] දොස් පැවරීම; අපවාදය (පා. සං. චොදනා)

චෝදිතයා
[නා.] චෝදනා ලැබූ පුද්ගලයා; චූදිතයා (පා. සං. චොදිත)

චෝල, චෝළ
[නා.ප්‍ර.] දකුණු ඉන්දියාවේ පැරණි රාජ්‍ය ප්‍රදේශයක නාමය; සොළී රට (සං. චොල දෙ. சோழ)

චෝලය
[නා.] රෙද්ද; වස්ත්‍රය/ වැස්ම; ආවරණය (පා. සං. චොල)

චෞර
[වි.] සොරකමෙහි යෙදෙන; සොරුන් හා සම්බන්ධ (සං. චෞර)

චෞල
[නා.ප්‍ර.] හිස මුඩු කිරීමේ දී මුදුනේ ඉතිරි කරන කෙස් රොද; කුඩුම්බිය (සං. චෞල)

ච්‍යුත
[වි.] එක් ආත්මයකින් මිදුණු; වෙන් වුණු (සං. ච්‍යුත)

ච්‍යුතිප්‍රතිසන්ධි
[නා.ප්‍ර.] එක් භවයක පහ වීම හා තවත් භවයක පිළිසිඳ ගැනීම; මරණය හා නැවත ඉපදීම

ච්‍යුතිය
[නා.] එක් භවයකින් පහවීම; මරණය (සං. ච්‍යුති)

ඡට්ඨ
[වි.] සවැනි; හයවැනි (පා. ඡට්ඨ)

ඡත්තපාණි
[නා.ප්‍ර.] ඡත්‍රයක් අතින් ගත් තැනැත්තා (පා. ඡත්තපාණි)

ඡත්‍රය
[නා.] කුඩය/ රාජකීය ලාඤ්ඡනය ලෙස සලකන සුදු කුඩය; සේසත/ චෛත්‍යයක මුදුනේ සාදන ලද දාරුමය හෝ ශෛලමය හෝ කුඩ සටහන (සං. ඡත්‍ර, ඡත්ත්‍ර)

ඡත්‍රාවලිය
[නා.] දාගැබක මුදුනෙහි එකක් මත එකක් සිටින සේ නංවා ලූ ඡත්‍ර සමූහය

ඡදනය
[නා.] යමක් වැසීමට ගන්නා උපකරණය; ආවරණය/ වහල/ කොළය; පත්‍රය (පා. සං. ඡදන)

ඡද්දන්ත
[නා.ප්‍ර.] ඇත් කුල දහය අතරින් ඉතා ම උසස් යැයි සම්මත ඇත් කුලය (පා. ඡද්දන්ත)

ඡන්ද කොට්ඨාසය
[නා.] ඡන්ද දායකයන්ගේ සංඛ්‍යාව අනුව වෙන් කර ඇති ප්‍රදේශය

ඡන්ද ගුණ්ඩුව
[නා.] ඡන්ද විමසීමක දී ඡන්ද දායකයන් රැවටීමට යොදන කූට උපක්‍රමය

ඡන්ද දායකයා
[නා.] මැතිවරණයක දී ඡන්ද බලය පාවිච්චි කිරීමට හිමිකම් ඇති පුරවැසියා

ඡන්ද නාමලේඛනය
[නා.] ඡන්දදායකයන්ගේ නම් ඇතුළත් ලේඛනය

ඡන්දපොළ
[නා.ප්‍ර.] ඡන්දය ප්‍රකාශ කිරීම සඳහා පිළියෙල කර ඇති ස්ථානය

ඡන්දය
[නා.] කැමැත්ත; යම් කිසි අරමුණක් කෙරෙහි රහසේ හෝ එළිපිට හෝ දක්වා සිටින තම මතය (පා. සං. ඡන්‍ද)

ඡන්දශ්ශාස්ත්‍රය
[නා.] ඡන්දස පිළිබඳ ව ඉගැන්වෙන ශාස්ත්‍රය (සං. ඡන්‍දශ්ශාස්ත්‍ර)

ඡන්දස
[නා.] පද්‍යයක යෙදිය යුතු අක්ෂරයන්ගේ හෝ මාත්‍රාවන්ගේ හෝ ගණයන්ගේ හෝ සංඛ්‍යා නියමය (සං. ඡන්‍දස්)

ඡන්දෝලංකාර
[නා.ප්‍ර.] ඡන්දස් හා අලංකාර

ඡන්න
[නා.ප්‍ර.] 1. කුටිය; ආවාසය 2. සිදුහත් කුමරුගේ රථාචාර්යයාගේ නාමය (පා. සං. ඡන්න)

ඡබ්බග්ගිය
[නා.ප්‍ර.] සයදෙනකුගෙන් සෑදුණු කණ්ඩායමට අයත් පිරිස; විනය විරෝධී ව හැසිරුණු බුද්ධ කාලීන භික්‍ෂු පිරිසක් හැඳින්වීමට යෙදූ නාමය (පා. ඡබ්බග්ගිය)

ඡවි කල්‍යාණය
[නා.] අතිශය ප්‍රසාදජනක නොකැලැල් සමේ පැහැය; ස්ත්‍රීන්ගේ පංච කල්‍යාණයෙන් එක් අංගයක් (පා. ඡවිකල්‍යාණ)

ඡවිය
[නා.] සම; සිවිය (සං. ඡවි)

ඡාත්‍රයා
[නා.] ශිල්ප ශාස්ත්‍ර හදාරන්නා; ශිෂ්‍යයා (සං. ඡාත්‍ර)

ඡාදනය
[නා.] වැස්ම; ආවරණය/ වහල/ කොළය; පත්‍රය (පා. සං. ඡාදන)

ඡායානුවාදය
[නා.] ග්‍රන්ථාගත කරුණුවල ඡායාමාත්‍රය ගෙන කරන භාෂා පරිවර්තනය

ඡායාමාත්‍රය
[නා.] අල්පමාත්‍රය; ඉතා ස්වල්පය

ඡායාරූපය
[නා.] පින්තූරය; සේයාරුව

ඡායාව
[නා.] සෙවණැල්ල; ජලය, දර්පණතල ආදියෙහි පෙනෙන පිළිබිඹුව (පා. සං. ඡායා)

ඡායාස්ථිති පිටපත
[නා.] ඡායාරූපමය සටහන

ඡිද්‍රය
[නා.] සිදුර; හිල/ මල, දහදිය ආදිය වහනය වන සිදුර (සං. ඡිද්‍ර)

ඡින්න
[වි.] කැඩුණු; සිඳුණු (පා. සං. ඡින්න)

ඡේක
[වි.] දක්ෂ; සමර්ථ (පා. සං. ඡෙක)

ඡේකප්‍රයෝග
[නා.ප්‍ර.] උගතුන්ගේ විශේෂ භාෂා ප්‍රයෝග

ඡේදනය
[නා.] කැපීම; සිඳීම/ නැසීම; විනාශ කිරීම/ රේඛාවක් තවත් රේඛාවකින් කැපීම (සං. ඡෙදන)

ඡේදය
[නා.] කැපීම; සිඳීම/ කොටස; ඛණ්ඩය (සං. ඡෙද)

ජංගම
[වි.] ගමන්ගන්නා; ස්ථාවර නැති (පා. සං. ජඞ්ගම)

ජංගම ගිණුම
[නා.] ගනුදෙනු සඳහා බැංකුවක විවෘත කරන මුදල් තැන්පතුව

ජංඝාස්ථිය
[නා.] දණහිසත් වළලුකරත් අතර පිහිටි අස්ථි දෙකෙන් එකක් වූ කෙණ්ඩා ඇටය (සං. ජඞ්ඝාස්ථි)

ජගදීශ්වර
[වි.] ලොවට අධිපති (සං. ජගදීශ්වර)

ජගන්නාථ
[නා.ප්‍ර.] ලෝ හිමියා; බුදුරජාණන් වහන්සේ (සං. ජගන්නාථ)

ජඝනය
[නා.] උකුළ; නිතඹ (සං. ජඝන)

ජටාව
[නා.] හිස වටා බැඳි රෙදිකඩ (පා. සං. ජටා)

ජටිල
[නා.ප්‍ර.] හැඩපලු ගෙතුණු හිසකේ ඇති තවුසා; ජටාධරයා (පා. සං. ජටිල)

ජඨරය
[නා.] බඩ; ආමාශය/ උදර රෝගය (පා. සං. ජඨර)

ජඨරාග්නිය
[නා.] බඩගින්න; කුසගින්න (සං. ජඨරාග්නි)

ජඨරාශවය
[නා.] ආහාර දිරවීමට කුසෙහි ගලා එන ආමාශයික යුෂ

ජනගහනය
[නා.] රටක හෝ පෙදෙසෙක හෝ වසන මිනිසුන්ගේ ගණන/ අධික මනුෂ්‍ය වාසය

ජනතා පරමාධිපත්‍යය
[නා.] ජනතාව සතු ඉහළ ම අධිකාරි බලය

ජනතා ස්වාධිපත්‍යය
[නා.] තමන් විසින් ම තමන් පාලනය කර ගැනීමේ ජනතා ස්වෛරී බලය

ජනන
[වි.] උපදවන; හටගන්වන (පා. සං. ජනන)

ජනනී
[නා.ප්‍ර.] උත්පත්තිය දෙන්නී; මව (පා. සං. ජනනී)

ජනනේන්ද්‍රිය
[නා.ප්‍ර.] ඉපදවීමේ ඉන්ද්‍රිය; උත්පාදක අවයවය; ලිංගය

ජනපද කල්‍යාණිය
[නා.] පැරණි දඹදිව විසූ අතිශය ශෝභමාන කාන්තාවන්ට ලැබුණු තනතුරු නාමය (පා. ජනපදකල්‍යාණි)

ජනමත විචාරණය
[නා.] නිශ්චිත කරුණක් සම්බන්ධයෙන් ජනතාවගේ අදහස් විමසා බැලීමේ ව්‍යවස්ථානුකූල ක්‍රමවේදය

ජනමාධ්‍ය
[නා.ප්‍ර.] විද්‍යුත් හා මුද්‍රිත සන්නිවේදන ක්‍රියාවලිය

ජනලේඛනය
[නා.] රටේ ජනගහනයත් ඒ පිළිබඳ විවිධ වැදගත් කරුණුත් ඇතුළත් රජයේ නිල වාර්තාව (සං. ජනලෙඛන)

ජනශූන්‍ය
[වි.] මිනිස් වාසයෙන් තොර; මිනිසුන් නැති (සං. ජනශූන්‍ය)

ජනශ්‍රැති
[නා.ප්‍ර.] මුඛ පරම්පරාවෙන් ම පැවත ආ කථා ප්‍රවෘත්ති; ජනප්‍රවාදයෙන් රැකී ආ සම්මත චාරිත්‍ර ආදිය (සං. ජනශ්‍රැති)

ජනසන්නිවේදනය
[නා.] මහජනයාට තොරතුරු; ප්‍රවෘත්ති ආදි දේ දැන්වීම

ජනාකීර්ණ
[වි.] මිනිසුන්ගෙන් අඩුවක් නැති; ජනයා ගැවසීගත්

ජනාධිපති
[නා.ප්‍ර.] ජනතාවගේ ප්‍රධානයා; රාජ්‍ය නායකයා

ජනාධිපතිවරණය
[නා.] රටක රාජ්‍ය නායකයා නැතහොත් ජනාධිපතිවරුන් තෝරාගැනීම සඳහා පවත්වනු ලබන ඡන්ද විමසීම

ජනානුග්‍රහය
[නා.] ජනතාවට සිදුකරන උපකාරය

ජනේශ්වර
[නා.ප්‍ර.] ජනතාවගේ නායකයා (සං. ජනේශ්වර)

ජන්තාඝරය
[නා.] හුමාලයෙන් ඇඟ රත් කිරීම සඳහා සෑදූ ගෙය; ගිනිහල් ගෙය (පා. ජන්තාඝර)

ජන්මභූමිය
[නා.] උපන්බිම (සං. ජන්මභූමි)

ජන්මාණුව
[නා.] පරිණත වූ ලිංගික සෛල නැතහොත් ජන්මාණු සෛලය

ජන්මාන්තර
[නා.ප්‍ර.] වර්තමාන ජන්මයෙන් අන්‍යතර වූ ජන්ම (සං. ජන්මාන්තර)

ජම්බුනද ස්වර්ණ, ජම්බෝනද ස්වර්ණ
[නා.ප්‍ර.] ඉතා පිරිසිදු රන්; දඹ රන්

ජම්බූල වර්ණය
[නා.] දම් පැහැය

ජයකෙහෙලි
[නා.ප්‍ර.] යුද්ධ ආදිය ජයගැනීමේ ප්‍රීතිය මුල් කොට නංවන කොඩි

ජයකෙළි
[නා.ප්‍ර.] ජයග්‍රහණය නිමිති කොට පවත්වන ක්‍රීඩා

ජයග්‍රහණය
[නා.] දිනුම; ජය ලැබීම

ජයසංඛ ඝෝෂා
[නා.ප්‍ර.] සතුරන් පරදවා ජය ගත් බව හඟවන සක් හඬ

ජයස්තම්භය
[නා.] දිනුම් කනුව

ජරාජීර්ණ
[වි.] මහලු වීමෙන් දිරාපත් වූ; පරණ වීමෙන් දිරාපත් වූ

ජල කණිකාව
[නා.] ඉතා සියුම් දිය බිංදුව

ජලගැල්ම
[නා.] ඇළ දොළ පිරී ඉතිරී ගොඩබිම යට කරමින් වැහි වතුර ගලා යෑම

ජලජ ශාක
[නා.ප්‍ර.] ජලයෙහි වැවෙන පැළෑටි

ජලනළ
[නා.ප්‍ර.] ජල සම්පාදනය සඳහා යෙදූ බටය

ජලභීතිකාව
[නා.] පිස්සු බලු රෝගය

ජලවහනය
[නා.] දිය වැගිරීම; දිය ගලා යෑම

ජල වාෂ්ප
[නා.ප්‍ර.] ජල අංශු

ජල විච්ඡේදනය
[නා.] ලවණයක් සමග ජලය ප්‍රතික්‍රියා කරවීමෙන් අම්ලයක් සහ භස්මයක් සෑදීම

ජල සන්නිය
[නා.] සන්නි රෝගයක නාමය

ජලසළාව
[නා.] දිය සුළිය

ජලස්කන්ධය
[නා.] ජල කඳ

ජලාකර්ෂක
[වි.] පහසුවෙන් ජලය උරාගන්නා

ජලාපවහනය
[නා.] අපජලය බැහැර කිරීම

ජලාශය
[නා.ප්‍ර.] වතුර රඳා තිබෙන විශාල ප්‍රදේශය; දිය රැස් කර ඇති මහත් භූමි භාගය (සං. ජලාශය)

ජලාශ්‍රිත
[වි.] දිය රැඳුණු; වතුර ඇති

ජවන
[වි.] වේගයෙන් ගමන් කරන හෝ දුවන; ශීඝ්‍රගාමි (පා. සං. ජවන)

ජවනිකාව
[නා.] තිරය; කඩතුරාව/ නාට්‍යයක රඟපෑම් කොටස (සං. ජවනිකා)

ජවාධික
[වි.] වඩා වේගවත්; වැඩි ජවයක් ඇති (සං. ජවාධික)

ජාතකට්ඨ කථා
[නා.ප්‍ර.] ජාතක කථා අටුවාව (පා. ජාතකට්ඨ කථා)

ජාතක භාණක
[නා.ප්‍ර.] ජාතක පාළිය වනපොත් කළ තැනැත්තා (පා. ජාතකභාණක)

ජාතිකාභිමානය
[නා.] ජාතික හේතු කොට ගෙන ඇතිවන්නා වූ උදාර ගතිය

ජාතිබධිර
[වි.] උපතින් ම බිහිරි වූ (පා. ජාතිබධිර)

ජාතිභේදය
[නා.] ජාතීන් අනුව කොටස් කිරීම; ජාති අනුව බෙදීම

ජාතිභ්‍රෂ්ට
[වි.] ස්වකීය වර්ගයාට අවමානය ගෙන දුන් (සං. ජාතිභ්‍රෂ්ට)

ජාතිවාත්සල්‍යය
[නා.] ජාතියට ඇති සෙනෙහස

ජාතිස්මරණ ඥානය
[නා.] පූර්ව ආත්මභාව පිළිබඳ තතු සිහියට නැඟිය හැකි නුවණ

ජාතිහිතෛෂී
[වි.] ස්වකීය ජාතියට හිතවත්

ජාත්‍යනුරාගය
[නා.] ජාතිය පිළිබඳ ව ඇති ඇල්ම

ජාත්‍යන්තර
[වි.] විවිධ ජාතීන් සම්බන්ධ වූ; බොහෝ ජාතීන් පිළිබඳ

ජාත්‍යන්ධයා
[නා.] උපතින් ම ඇස් නොපෙනෙන්නා (සං. ජාත්‍යන්‍ධ)

ජාත්‍යභිමානය
[නා.] තම ජාතිය ගැන පවත්නා උසස් හැඟීම

ජාත්‍යභිවෘද්ධිය
[නා.] ජාතියේ දියුණුව

ජාත්‍යාලය
[නා.] ජාතිය කෙරෙහි ඇති බලවත් ආශාව

ජාත්‍යුන්නතිය
[නා.] ජාතියේ අභිවෘද්ධිය; දැයේ දියුණුව

ජානකීහරණය
[නා.] සංස්කෘත මහා කාව්‍යයක නාමය (සං. ජානකීහරණ)

ජානනය
[නා.] දැනීම; දැනගැනීම (පා. සං. ජානන)

ජානය
[නා.] පුද්ගලයෙකුගේ ප්‍රවේණි ලක්ෂණ නිර්ණය කරන ඒකකය (ඉං. gene)

ජානුව
[නා.] දණහිස (පා. සං. ජානු)

ජායාංගී
[වි.] ස්ත්‍රී ලිංගික වූ

ජාලය
[නා.] දැල (පා. සං. ජාල)

ජිගීෂාව
[නා.] අන්‍යයන් අබිබවා යෑමට ඇති බලවත් ආශාව (සං. ජිගීෂා)

ජින
[නා.ප්‍ර.] දිනූ තැනැත්තා; බුදුන් වහන්සේ (පා. සං. ජින)

ජිනපඤ්ජරය
[නා.] සෙත් පිරිතක නාමය (පා. ජිනපඤ්ජර)

ජිව්හාව
[නා.] දිව (පා. ජිව්හා)

ජීරණය, ජීර්ණය
[නා.] දිරායෑම/ ආහාර ආදිය දිරවීම (සං. ජීර්ණ)

ජීවග්‍රාහය
[නා.] පණපිටින් අල්ලාගැනීම

ජීවනදෘෂ්ටිය
[නා.] ජීවිතය පිළිබඳ දැකීම

ජීවනය
[නා.] ජීවත්වීම; දිවි පැවැත්ම (පා. සං. ජීවන)

ජීවන වෘත්තිය
[නා.] ජීවත් වීම සඳහා කරන රැකියාව

ජීවනාධාරය
[නා.] ජීවත් වීමට ආධාර වශයෙන් දෙනු ලබන මුදල හෝ ආධාර දීමනාව

ජීවනෝපකරණ
[නා.ප්‍ර.] ජීවත්වීමට අවශ්‍ය උපකරණ

ජීවනෝපාය
[නා.ප්‍ර.] යැපීම් මාර්ගය; රැකියාව (සං. ජීවනොපාය)

ජීව පදාර්ථ
[නා.ප්‍ර.] ශරීරයේ වැඩීම සඳහා අවශ්‍ය විටමින්

ජීවමාන
[වි.] ජීවත් ව සිටින; ධරමාන (පා. ජීවමාන)

ජීවාණුව
[නා.] රෝග බෝ කරන ක්ෂුද්‍රබීජය; විෂබීජය/ කාබනික ද්‍රව්‍යයන්ගේ ඉතා කුඩා ම ඒකකය; සෛලය

ජීවාණුහරණය
[නා.] රෝගයකට හේතුකාරක වන ජීවාණු හෝ ක්ෂුද්‍රජීවීන් විනාශ කිරීම

ජීවිතක්ෂය
[නා.ප්‍ර.] දිවි නැතිවීම; මරණය (සං. ජීවිතක්‍ෂය)

ජීවිතාරක්ෂාව
[නා.] ජීවිතයට අනතුරක් විය නොදී රැකීම

ජීවිතාශාව
[නා.] ජීවත් වීමේ ආශාව (සං. ජීවිතාශා)

ජුගුප්සාව
[නා.] පිළිකුල; අප්‍රියභාවය (පා. ජිගුච්ඡා සං. ජුගුප්සා)

ජුණ්හ පක්ෂය
[නා.] සඳ එළිය වැඩෙන පසළොස් දවස

ජුන්ටා
[නා.ප්‍ර.] 1. සමිතිය; සංවිධානය (පුර්. juncta ඉං. juncta) 2. රහස් දේශපාලන සංවිධානය (පුර්. juncto ඉං. juncto)

ජුබිලය
[නා.] පනස් වසක් පිරීමේ උළෙල; ස්වර්ණ ජයන්තිය (ඉං. jubilee)

ජෛන
[වි.] නිගණ්ඨනාථපුත්තගේ සසුනට හෝ ධර්මයට හෝ අයත් (සං. ජෛන)

ජෛව
[වි.] ජීව විද්‍යාව පිළිබඳ වූ (සං. ජෛව)

ජෛවගෝලය
[නා.] පෘථිවි ගෝලයේ ජීවීන් වාසය කරන ප්‍රදේශය

ජෛවීය විද්‍යා
[නා.ප්‍ර.] ජීවීන් පිළිබඳ විද්‍යාව

ඥාත
[වි.] අවබෝධ කළ; තේරුම් ගත් (සං. ඥාත)

ඥාති, ඤාති
[නා.ප්‍ර.] නෑදෑයා (සං. ඥාති පා. ඤාති)

ඥාන, ඤාණ
[නා.ප්‍ර.] නුවණ (සං. ඥාන පා. ඤාණ)

ඥානචක්‍ෂුස
[නා.] නුවණ නැමැති ඇස (සං. ඥානචක්‍ෂුස්)

ඥාන මීමාංසා
[නා.ප්‍ර.] නුවණ පිළිබඳ කෙරෙන විමසීම

ඥානවන්ත, ඤාණවන්ත
[වි.] නුවණ ඇති; පණ්ඩිත (සං. ඥානවත් පා. ඤාණවන්ත)

ඥානවෘද්ධ
[වි.] නුවණින් මුහුකුරා ගිය (සං. ඥානවෘද්ධ)

ඥානාන්විත
[වි.] නුවණට හුරු; නුවණක්කාර

ඥානාර්ථය
[නා.] ත්‍රිලක්ෂණය නුවණින් අවබෝධ කිරීම (සං. ඥානාර්ථ)

ඥානාලෝකය
[නා.] නුවණ නැමැති එළිය

ඥානේන්ද්‍රිය
[නා.ප්‍ර.] දැනීම ලැබීමේ ඉන්ද්‍රිය (සං. ඥානෙන්‍ද්‍රිය)

ඥේය
[වි.] දත යුතු; දැනගත යුතු (සං. ඥෙය)

ඥේය පථය
[නා.] ඥානයට විෂය වන ක්‍ෂේත්‍රය

ඥේයමණ්ඩලය, ඤෙය්‍යමණ්ඩලය
[නා.] පැතිරීගිය ඥානමණ්ඩලය (සං. ඥෙයමණ්ඩල)

ජ්‍යාමිතය
[නා.] රේඛා ගණිතය (ඉං. geometry)

ජ්‍යාය
[නා.] දුන්නෙහි ලණුව; දුනුදිය/ වෘත්තයක කොටසක් වෙන් කරන ඍජු රේඛාව (සං. ජ්‍යා)

ජ්‍යෙෂ්ඨ
[වි.] මූලික; ප්‍රධාන/ වැඩිමහල්; දෙටු/ උසස්; ශ්‍රේෂ්ඨ (සං. ජ්‍යෙෂ්ඨ)

ජ්‍යොතිර්ඥානය
[නා.] නක්ෂත්‍රය සම්බන්ධ අවබෝධය (සං. ජ්‍යොතිර්ඥාන)

ජ්‍යෝතිශ්ශාස්ත්‍රය
[නා.] ග්‍රහවස්තූන්ගේ පිහිටීම මිනිස් ජීවිත කෙරෙහි බලපාන ආකාරය උගන්වන ශාස්ත්‍රය (සං. ජ්‍යොතිශ්ශාස්ත්‍ර)

ජ්‍යෝතිෂය
[නා.] ජ්‍යෝතිශ්ශාස්ත්‍රය (සං. ජ්‍යොතිෂ)

ජ්‍යෝත්ස්නා
[නා.] චන්ද්‍ර රශ්මිය (සං. ජ්‍යොත්සනා)

ජ්වලන
[වි.] බබළන; දිලිසෙන (සං. ජ්වලන)

ජ්වලිත
[වි.] පත්තුවුණු; දැල්වුණු/ බැබළුණු; දිලිසුණු/ රත් වූ; උණුසුම් වූ (සං. ජ්වලිත)

ඤාණ
[නා.ප්‍ර.] ඥාන

ඤාණවන්ත
[වි.] ඥානවන්ත

ඤාති
[නා.ප්‍ර.] ඥාති

ටැඹ
[නා.] කණුව; ස්තම්භය (පා. ථම්භ සං. ස්තම්භ)

ටිප්පණිය
[නා.] ටීකාවට කළ අර්ථ විවරණය (සං. ටිප්පණි)

ටෙන්ඩරය
[නා.] මිල ගණන් කැඳවන හෝ ඉදිරිපත් කරන ලේඛනය (ඉං. tender)

ටෙලිෆෝනය
[නා.] දුරකථනය (ඉං. telephone)

ටෙලිවිෂනය
[නා.] රූපවාහිනිය (ඉං. television)

ටෙස්ටොස්ටෙරෝන්
[නා.ප්‍ර.] පුරුෂ ලිංගික ලක්ෂණ ඇති කිරීමට හේතු වන හෝමෝනය (ඉං. testosterone)

ට්‍රාන්ස්ෆෝමරය
[නා.] වෙළුම් කම්බි සහිත විද්‍යුත් චුම්බක උපකරණය (ඉං. transformer)

ට්‍රොලිය
[නා.] අතින් තල්ලු කරගෙන යන රථ විශේෂයක්; අත් කරත්තය (ඉං. trolley)

ට්‍රෝලරය
[නා.] මුහුදේ මසුන් ඇල්ලීම සඳහා යොදාගන්නා කුඩා නැව් විශේෂයක් (ඉං. trawler)

ඨානන්තරය, ඨානාන්තරය
[නා.] තනතුර; පදවිය (පා. ඨානාන්තර)

ඩිම්බකෝෂය
[නා.] ඩිම්බ නිපදවන අවයවය (සං. ඩිම්බකොෂ)

ඩිම්බ ප්‍රණාලය
[නා.] ඩිම්බකෝෂයේ සිට ඩිම්බ පිටතට ගෙන යන නාළය

ඩිම්බාණුව
[නා.] ජීවියකු හටගැනෙන බීජයේ මුල් අවස්ථාව; මාතෘබීජය

ඩිම්බාවරණය
[නා.] ඩිම්බ කුක්ෂිය වැසී යන පරිදි වැඩෙන ආවරණය

ඩෝලය
[නා.] බෙර වර්ගයට අයත් වාද්‍ය භාණ්ඩයක්

ණය
[නා.ප්‍ර.] ආපසු දීමේ පොරොන්දුව පිට ලබාගත් හෝ ලබා දුන් හෝ මුදල් ආදි වූ දෙය (පා. ඉණ සං. ඍණ)

ණය ගිණුම
[නා.] බැංකුවක් ණය ගන්නකු සඳහා විවෘත කර දෙන ගිණුම

තකහණිය
[නා.] ඉක්මන; කඩිනම/ විශේෂ අවශ්‍යතාව

තක්ෂණය
[නා.] සූසැට කලාවන්ගෙන් එකක් වූ වඩුකම (සං. තක්‍ෂණ)

තක්ෂිලාව, තක්සිලාව
[නා.] පුරාණ භාරතයේ පිහිටි නගරයක නාමය (සං. තක්‍ෂශිලා)

තටාකය
[නා.] පොකුණ; මිල (පා. සං. තටාක)

තටාකාංගණය
[නා.] නැව් භාණ්ඩ බහාලුම් ගොඩබෑමට හා පැටවීමටත්, නැව් අලුත්වැඩියා කිරීම ආදියටත් වරායේ සකසා ඇති විශේෂ ස්ථානය (පා. සං. තටාක+අඞ්ගණ)

තණ
[නා.ප්‍ර.] 1. තණකොළ (සං. තෘණ) 2. තෘෂ්ණාව (සං. තෘෂ්ණා පා. තණ්හා)

තණකොළ
[නා.] තෘණ

තණතිල්ල
[නා.] තණ වැවූ බිම; විශේෂයෙන් ක්‍රිකට් ක්‍රීඩාවේ දී පන්දුවට පහර දීමට තණකොළ වවා සකස් කළ ස්ථානය

තණසුළ
[නා.ප්‍ර.] හුළු අත්ත

තණ හාල්
[නා.බහු.] කුරහන් වැනි රන් පැහැ වටකුරු ධාන්‍ය විශේෂයක්

තණ්ඩලය, තණ්ඩලේ
[නා.] බරකරත්තයක අතිරේක ගොනා/ පාරුවක ප්‍රධානයා; පාරු නියමුවා/ ගැල් නායකයා (දෙ. தண்டல்)

තණ්ඩල
[නා.ප්‍ර.] සහල් (පා. සං. තණ්ඩුල)

තණ්හාව
[නා.] තෘෂ්ණාව (පා. තණ්හා)

තත
[නා.] 1. නූල; හුය (පා. සං. තන්තු) 2. වීණා ආදියෙහි තන්ත්‍රිය (සං. තන්ත්‍රී)

තතනනවා
[ක්‍රි.] තැත් කරනවා/ තැති ගන්නවා/ වේදනාවෙන් කෙඳිරිගානවා

තත්කාලීන
[වි.] ඒ කාලය පිළිබඳ; නිර්දිෂ්ට කාලයට අයත් (සං. තත්කාලීන)

තත්ත්වඥ, තත්වඥ
[වි.] යථා ස්වභාවය වටහා ගත් (සං. තත්ත්‍වඥ)

තත්ත්වය, තත්වය
[නා.] නියම ස්වභාවය/ තරාතිරම (සං. තත්ත්‍ව)

තත්ත්වාන්වේෂණය, තත්වාන්වේෂණය
[නා.] සත්‍ය ගවේෂණය

තත්ත්වාරෝපණය, තත්වාරෝපණය
[නා.] තත්ත්වයක් පැවරීම හෝ තත්ත්වයකට නැංවීම

තත්ත්වාවබෝධය, තත්වාවබෝධය
[නා.] ඇති සැටි තේරුම් ගැනීම

තත්පරායණ
[වි.] එහි ඇලුණු; එයට ඇපකැප වූ (සං. තත්පරායණ)

තත්සම
[වි.] ඒ හා සමාන; අන්‍ය භාෂාගත වචනයක ප්‍රකෘතිය හා සමාන වූ (සං. තත්සම)

තථාකාරී
[වි.] කියූ සැටියෙන් ම කරන (පා. තථාකාරී)

තථාගත
[නා.ප්‍ර.] බුදුන් වහන්සේ හැඳින්වීමට භාවිත නාමයක් (පා. සං. තථාගත)

තථ්‍ය
[වි.] ඇති සැටි; අව්‍යාජ (සං. තථ්‍ය)

තදංග
[නා.ප්‍ර.] කෙලෙසුන් තාවකාලික ව දුරුකර ගැනීම පිණිස උපයෝගී කර ගන්නා උපාය (පා. තදඞ්ග)

තදංග ප්‍රහාණය
[නා.] අලෝභ ආදි කුසලාංගයකින් ලෝභ ආදි අකුසලාංගයන් දුරු කිරීම (පා. තදඞ්ගප්පහාණ)

තදනන්තර
[වි.] ඊට පසුව වූ; ඉන් අනතුරුව වූ; ඊළඟ (සං. තදනන්තර)

තදන්‍ය
[වි.] එයින් පිටස්තර; ඉන් බාහිර වූ (සං. තදන්‍ය)	

තදාශ්‍රිත
[වි.] ඒ ඇසුරෙහි වූ; එය අවට ඇති; ඒ ඇසුරු කොට ගත්

තදාසන්න
[වි.] එය සමීපයෙහි පිහිටි; එයට නුදුරු

තද්ධිත
[නා.ප්‍ර.] නාමයක් සාදා ගැනීමට වෙනත් නාමයකින් පර ව යොදන නාමාර්ථයට හිතකර ප්‍රත්‍යය (සං. තද්ධිත)

තද්භව
[වි.] අන්‍ය භාෂාවකින් සිංහලට බිඳී ආවා වූ; එයින් බිඳුණු (සං. තද්භව)

තන
[නා.ප්‍ර.] 1. පියයුරු; පයෝධර (පා. ථන සං. ස්තන) 2. දරුවා (සං. තන)

තන කැකුළු
[නා.ප්‍ර.] ළපටි අවස්ථාවේ පවත්නා පියයුරු

තනතුර
[නා.] පදවිය; නිලය (සං. ස්ථානාන්තර)

තනනවා
[ක්‍රි.] 1. කම්පනය කරනවා; සිසාරනවා (පා. සං. තනොති) 2. සාදනවා/ සැරසෙනවා

තන පුඩුව
[නා.] පියයුරු තුඩ; පයෝධරාග්‍රය

තනිකඩ
[වි.] අවිවාහක

තනිපංගලමේ
[ක්‍රි.වි.] හුදෙකලාව

තනිය
[නා.] හුදෙකලාව; පාළුව (දෙ. தனி)

තනු
[නා.ප්‍ර.] ශරීරය (පා. සං. තනු)

තනුක
[වි.] උකු නොවූ; දියාරු (සං. තනුක)

තනුව
[නා.] නාද රටාව; ගීතයක ස්වරමාලාව (ඉං. tune)

තනූකරණය
[නා.] තුනී කිරීම; යටපත් කිරීම; ශක්ති හීන කිරීම (සං. තනූකරණ)

තන්තුව
[නා.] නූල; කෙන්ද; තත (පා. සං. තන්තු)

තන්ත්‍ර
[නා.ප්‍ර.] ශාස්ත්‍රය; විද්‍යාව/විධිය; නියමය/ එනම් ග්‍රන්ථ විශේෂය/ සූසැට කලාවන්ගෙන් එකක්; මන්ත්‍ර (සං. තන්ත්‍ර)

තන්ත්‍රයානය
[නා.] මහායානයෙන් බෙදී ගිය නිකායක නාමය

තන්වැසි
[වි.] ස්ථානවාසී/ තැනට සුදුසු/ දක්ෂ

තපශ්චර්යාව
[නා.] තපස් රැකීම; තාපසව්‍රතය (සං. තපශ්චර්යා)

තපස
[නා.] කෙලෙස් තැවීම; දුෂ්කර හැසිරීම/ උෂ්ණය; තැවීම (සං. තපස්)

තපුලනවා
[ක්‍රි.] ගොනුන් හඬ තළනවා

තපෝගුණය
[නා.] ලෝභාදී කෙලෙසුන් නසන ගුණය (සං. තපොගුණ)

තපෝධන
[වි.] තපසෙහි නියැළි; තවුස්දම් රකින (සං. තපොධන)

තපෝනිශ්‍රිත
[වි.] තපසෙහි ඇලුණු; තවුස්දම් රැකීමෙහි යෙදුණු

තපෝවෘද්ධ
[වි.] තපසින් වැඩිහිටි; ශීලයෙන් ජ්‍යෙෂ්ඨ (සං. තපොවෘද්ධ)

තපෝව්‍රතය
[නා.] තවුස්වත; තාපස චර්යාව (සං. තපොව්‍රත)

තප්පුලනවා
[ක්‍රි.] තපුලනවා

තම්පලා
[නා.ප්‍ර.] කෑමට ගන්නා පලා වර්ගයක නාමය

තම්බපණ්ණි
[නා.ප්‍ර.] පුරාණයේ ලංකාව හැඳින්වූ නාමයක්; තම්මැන්නාව (පා. තම්බපණ්ණි)

තඹ
[නා.ප්‍ර.] 1. රතට හුරු දුඹුරු පාට ලෝහයක්/ මද රත් පැහැය (පා. තම්බ සං. තාම්‍ර) 2. ඇතුන් බඳිනා ටැඹ; ටැඹ (පා. ථම්භ සං. ස්තම්භ)

තඹර, තඹරු
[නා.ප්‍ර.] 1. නෙළුම; පියුම (පා. සං. තාමරස) 2. තඹ පැහැය (සං. තාම්‍රක)

තඹරසිළු
[නා.ප්‍ර.] කුකුළා; සැවුලා (සං. තාම්‍රචූඩ)

තඹල
[වි.] තඹ පැහැයෙන් යුත්

තරංගය
[නා.] සාගර, ජලාශ ආදියෙහි උස් ව නැඟී, පෙරළී එන ජල කඳ/ආවර්තිත ව නැග බැස යන, කැලඹීමක් සේ පැතිරෙන, ශබ්ද, තාප, විද්‍යුත් හෝ විද්‍යුත් චුම්බක ධාරාව (පා. සං. තරඞ්ග)

තරංගිණී
[නා.ප්‍ර.] ගංගාව; (සං. තරඞ්ගිණී)

තරගය
[නා.] දෙපක්ෂයක් අතර වන ක්‍රීඩාව/ එකිනෙකා පරදවා ජය ගැනීමට කරන ක්‍රීඩාව

තරගාවලිය
[නා.] තරග මාලාව

තරඟ
[නා.බහු.] සයුරු ආදියෙහි නැඟෙන රළ; තරංග (පා. සං. තරඞ්ග)

තරණය
[නා.] 1. එගොඩ වීම; එතෙර වීම (පා. සං. තරණ) 2. පරතෙරට පත් කිරීමට උපකාරී වන දෙය (සං. තාරණ)

තරල
[වි.] දියාරු; දියර ගතියට හුරු/ සෙලවෙන; ලෙළදෙන (පා. සං. තරල)

තරිඳු
[නා.ප්‍ර.] චන්ද්‍රයා; හඳ (සං. තාරෙන්‍ද්‍ර)

තරුණ
[වි.] යෞවන/ නොමේරූ/ අලුත් (පා. සං. තරුණ)

තරුණිය
[නා.] මාණවිකාව; යුවතිය (සං. තරුණි, තරුණී)

තර්කඥානය
[නා.] තර්කයෙන් ලබන නුවණ (සං. තර්කඥාන)

තර්කණය
[නා.] තර්ක කිරීම; තර්කය (සං. තර්කණ)

තර්ජනය
[නා.] තරවටුව; බැණීම (සං. තර්ජන)

තර්පණය
[නා.] පිනවීම (සං. තර්පණ)

තල
[නා.ප්‍ර.] 1. මතුපිට; තට්ටුව/ ලෝකය/ මහල/ පිහි ආදියෙහි මුවහත තබන කොටස (පා. සං. තල) 2. එනම් ධාන්‍ය වර්ගය (පා. සං. තිල) 3. තරාදිය/ තලාඳය (පා. සං. තුලා) 4. තල් ගස (පා. සං. තාලි)

තලගුළි
[නා.ප්‍ර.] තලවලින් සාදන රසකැවිලි විශේෂයක්

තලතුනා
[වි.] වයසින් නුවණින් මේරූ (දෙ. தலைத்தாள்)

තලත්තෑනි
[වි.] තලතුනා (දෙ. தலைத்தாள்)

තලප
[නා.ප්‍ර.] කුරහන් ආදි පිටි වර්ගවලින් උකුවට පිසගන්නා කෑම විශේෂයක්

තලාඳය
[නා.] හරස් කඳ; බාල්කය

තලාව
[නා.] සම වූ මතු පිටක් සහිත දෙය; තැන්න; සානුව (පා. ථල සං. ස්ථල)

තලිය
[නා.] බඳුන; පාත්‍රය/පිඬ (පා. ථාලි සං. ස්ථාලි)

තලු
[නා.ප්‍ර.] 1. මුඛයේ උඩ පැත්ත හෝ යටි පැත්ත; තල්ල (පා. සං. තාලු) 2. කුඩා පාත්‍රය; තැටිය (පා. ථාලක)

තලෙළලු, තලෙළු
[වි.] පාහින ලද තලවල පැහැය ඇති; ලා දුඹුරු

තල්ලුව
[නා.] ඉදිරියට හෝ පසුපසට යෙදෙන නෙරපුම/ රුකුල; පෙලඹවීම (දෙ. தள்ளு)

තවරනවා
[ක්‍රි.] ගානවා; ආලේප කරනවා/ සිත්තම් කරනවා

තවලම
[නා.] සතුන් පිට බඩු ගෙන යන වෙළඳ කණ්ඩායම

තවාන
[නා.] පැළ බෝ කර ගැනීමට සකස් කළ පාත්තිය

තහංචිය
[නා.] යම් යම් දේ වැළැක්වීම; නිෂේධය; තහනම් කිරීම

තහනම
[නා.] යමක් නොකරන සේ පනවන නියමය; වාරණය

තළන බටු
[නා.] ඖෂධීය ගුණයෙන් යුත් කුඩා බටු විශේෂයක නාමය

තළනවා
[ක්‍රි.] යම් දෙයක් පැතලි බවට පත් කිරීමට මිටියක් වැනි දෙයකින් පහර දෙනවා/ ගුටි බැට දෙනවා/ රිදවනවා (පා. තාළෙති සං. තාඩයති)

තළා, තළාක
[නා.ප්‍ර.] ජලාශය; පොකුණ; වැව; විල (පා. තළාක සං. තටාක, තඩාග)

තාක්ෂණය
[නා.] ශිල්පීය ක්‍රමය

තාක්ෂණික
[වි.] කිසියම් කලාවක් හෝ ශිල්පයක් හෝ පිළිබඳ වූ; කලා ශිල්පීය; කාර්මික

තාඩනය
[නා.] තැළීම; ගුටි බැට දීම; පෙළීම; පීඩාව (සං. තාඩන)

තාණ්ඩව
[නා.ප්‍ර.] නෘත්‍ය විලාසයක නාමය; පුරුෂ පක්ෂය සඳහා වූ නැටුම (සං. තාණ්ඩව)

තාත්ත්වික, තාත්වික
[වි.] තත්ත්වය පිළිබඳ වූ; යථා ස්වභාවයෙන් යුත් (සං. තාත්ත්වික)

තාදි ගුණය, තාදී ගුණය
[නා.] අටලෝ දහමින් නොසැලෙන ගුණය

තාන
[නා.ප්‍ර.] 1. තැන; ස්ථානය/ තනතුර (සං. ස්ථාන) 2. ගීයක් අලංකරණය සඳහා යොදා ගන්නා ස්වර සමූහය (සං. තාන)

තානම
[නා.] ගීයක නාද ස්වරූපය දක්වන ශබ්ද මාලාව (දෙ. தாளம்)

තානායම, තාණායම
[නා.] සංචාරයක දී තාවකාලික ව නවාතැන් ගන්නා තැන (දෙ. தாணையம்)

තාපතීව්‍රතාව
[නා.] තාපයේ ප්‍රබලතාව

තාපනය
[නා.] අධික උෂ්ණයෙන් රත් කිරීම/ කනගාටුව; සිත් තැවුල/ කෙලෙස් මර්දනය (පා. සං. තාපන)

තාපප්‍රසාරණය
[නා.] තාපය නිසා වස්තුවක දිග හෝ පළල වැඩි වීම

තාප විකිරණය
[නා.] තාපය විහිදී යෑම

තාප සම්ප්‍රේෂණය
[නා.] තාපය ගමන් කරවීම

තාපාංශකය
[නා.] ආහාර දහනය වීමේ දී ඇති වන තාපය මැනීමේ ඒකකය; කැලරිය

තාම්බූල
[නා.ප්‍ර.] බුලත් (පා. සං. තාම්බූල)

තාම්‍ර
[නා.ප්‍ර.] ලෝහ වර්ගයක නාමය; තඹ (සං. තාම්‍ර)

තාම්‍රපර්ණී
[නා.ප්‍ර.] තම්බපණ්ණි (සං. තාමප්‍රර්ණී)

තාරණය
[නා.] එතෙර කරවීම (සං. තාරණ)

තාරතාව
[නා.] හඬ උස් පහත් වීමේ දී ඇති වන ස්වරයේ ගුණය

තාරානාථ
[නා.ප්‍ර.] සඳ; චන්ද්‍රයා

තාරාමණ්ඩලය
[නා.] ඇසේ දෘෂ්ටි විතානයට පිටුපසින් පිහිටි කනිනිකාව (සං. තාරාමණ්ඩල)

තාරුණ්‍යය
[නා.] තරුණකම; යොවුන් බව (සං. තාරුණ්‍ය)

තාර්කික දෘෂ්ටිය
[නා.] තර්කයෙන් බැස ගන්නා නිගමනය අනුව ඇති කර ගන්නා දෘෂ්ටිය

තාලච්ඡිද්‍රය
[නා.] යතුරු කපොල්ල (පා. තාලචඡිද්ද)

තාලම
[නා.] තාළම

තාලය
[නා.] රිද්මය; කාලමානය/ලීලාව; ආකාරය (සං. තාල)

තාලිය
[නා.] 1. කට ලොකු විශාල භාජනය (සං. ස්ථාලි) 2. තැල්ල (දෙ. தாலி)

තාලුජ
[වි.] තල්ලෙන් උපදින (පා. සං. තාලුජ)

තාවකාලික
[වි.] සුළු කාලයකට පවත්නා; අස්ථිර (පා. තාවකාලික)

තාවතිංසය
[නා.] තව්තිසා දෙව්ලොව (පා. තාවතිංස)

තාවලු
[නා.ප්‍ර.] වැවට යාබද ව පිහිටි වගා කළ හැකි කොටස

තාළම, තාලම
[නා.] සංගීත තාල මානය; රිද්මය (දෙ. தாளம்)

තාළම්පට, තාලම්පට
[නා.] තාලය දීමට හඬ නංවන ලෝහමය කුඩා තැටි යුගල; කයිතාළම

තැන
[නා.] ස්ථානය/ අවස්ථාව/ දුර ප්‍රමාණය/ පදවිය/ තොරතුර (පා. ඨාන සං. ස්ථාන)

තැනිතලාව
[නා.] සමතලා ප්‍රදේශය; තැනිතලා බිම

තැපෑල
[නා.] ලිපි හුවමාරු කෙරෙන ක්‍රමය (දෙ. தபால்)

තැඹිලි
[නා.ප්‍ර.] තැඹිලි වර්ණයෙන් යුතු බහුලව කුරුම්බා සඳහා භාවිතයට ගැනෙන පොල් වර්ගයක නාමය

තැලි
[නා.ප්‍ර.] 1. කර පළඳනාව; මාලය (දෙ. தாலி) 2. පිහි, උදලු ආදියෙහි තලය (පා. සං. තල)

තැලිපිළි
[නා.බහු.] මංගල පෝරුවේ දී මනමාලයා මනමාලියට පලඳවන මාලය සහ අන්දන වස්ත්‍රය

තැවුල
[නා.] තැවීම/ චිත්ත සන්තාපය

තැළුම
[නා.] ‘තළනවා’ යන්නෙහි භාව නාමය

තැළෙනවා
[ක්‍රි.] පීඩාවට පත්වෙනවා/ පොඩි වෙනවා

තිකුළු
[නා.ප්‍ර.] 1. ගම්මිරිස්, ඉඟුරු, තිප්පිලි යන ත්‍රිකටුකය (සං. ත්‍රිකටුක) 2. මහමෙර උසුලා සිටින පර්වතය (සං. ත්‍රිකුට)

තිගැස්සුණු
[වි.] ‘තිගැස්සෙනවා’ යන්නෙහි අතීත කෘදන්තය

තිත
[නා.] පැන්සල් ආදියෙන් පෘෂ්ඨයක් මත තබන වටකුරු කුඩා සලකුණ/ වාක්‍යයක් අවසානයේ යොදන විරාම ලකුණ

තිථිය
[නා.] චන්ද්‍රයා කලාවකින් අඩු වන හෝ වැඩි වන කාලය; චන්ද්‍රමාසයක දිනක් වන කාලය (පා. සං. තිථි)

තිදිස
[නා.] තව්තිසා දෙව්ලොව (සං. ත්‍රිදශ)

තිප්පළ, තිප්පොළ
[නා.] හැසිරෙන තැන; ඇතැම් සතුන් ලගින තැන

තිප්පිලි
[නා.ප්‍ර.] ඖෂධීය වැල් විශේෂයක නාමය; වගපුල් (පා. පිප්ඵලී සං. පිප්පලී)

තිමඬුලු, තෙමඬුලු
[නා.ප්‍ර.] දෙදණ හා නාභිය යන තුන් තැන (පා. තිමණ්ඩල)

තිඹ
[නා.ප්‍ර.] ධාන්‍ය, ජලය ආදිය මනින මිම්මක්/ ලාස් හතරක ප්‍රමාණය (පා. තුම්බ)

තිඹිරි
[වි.] අඳුරු; අන්ධකාර (සං. තිමිර) [නා.ප්‍ර.] වියළි කලාපයේ වැවෙන තින්දුක ගස හෝ කළුවර ගස

තියුණු
[වි.] 1. ඉතා සියුම් වූ; තීක්ෂ්ණ වූ/ තද; දැඩි; චණ්ඩ (පා. තිඛිණ සං. තීක්‍ෂණ) 2. කිසියම් ප්‍රමාණයක් මෙන් තුන් ගුණයක් වූ (සං. ත්‍රිගුණ)

තිරච්ඡානගත
[වි.] තිරිසන් භවයෙහි උපන් (පා. තිරච්ඡානගත)

තිරශ්චීන
[වි.] පහත් ගති පැවතුම් ඇති; අධම (සං. තිරශ්චීන)

තිරසාර, තිරසාර
[වි.] අතිශයින් ස්ථිර; ඒකාන්ත (පා. ථිරසාර සං. ස්ථිරසාර)

තිරිංගය
[නා.] වාහනයක් නැවැත්වීමට යොදා ඇති උපාංගය/ පොලු දෙකක් එකට සිරවන සේ යොදන බැම්ම (දෙ. திராங்கு)

තිරිකුණාමලය
[නා.ප්‍ර.] ශ්‍රී ලංකාවේ ඊසානදිග වෙරළේ පිහිටි නගරයක නාමය

තිරිවාණ, තිරිවාණා
[නා.ප්‍ර.] ගල් විශේෂයක්; තිරිවාණා

තිර්යක්
[වි.] හරස්; තිරස් (සං. තිර්යක්)

තිර්යක් රේඛාව
[නා.] සරල රේඛා දෙකක් හෝ කීපයක් කැපෙන සේ හරස් අතට අඳින සරල රේඛාව

තිලකය
[නා.] නළලෙහි තබන සලකුණ/ උපන් ලප විශේෂයක නාමය/ ආභරණ විශේෂයක නාමය (පා. සං. තිලක)	

තිලකුණු
[නා.ප්‍ර.] අනිත්‍ය, දුක්ඛ, අනාත්ම යන සංස්කාර ධර්මයන්ගේ ලක්ෂණ තුන (පා. තිලක්ඛණ)	

තිලෝනා
[වි.] තුන් ලොවට නායක වූ; ත්‍රෛලෝකනාථ	

තිසරණය
[නා.] බුද්ධ, ධම්ම, සංඝ යන රත්න තුන

තිසුලවි
[නා.ප්‍ර.] ත්‍රිශූලයක් දරන්නා; ඊශ්වරයා

තිසුල්
[නා.ප්‍ර.] උල් තුනක් ඇති ආයුධය; ත්‍රිශූලය/ දුෂ්කර පද්‍ය බන්ධන විශේෂයක නාමය (පා. තිසූල සං. ත්‍රිශූල)

තිළිණය
[නා.] තෑග්ග; තුටු පඬුර	

තීක්ෂ්ණ
[වි.] තියුණු/ වහා වැටහෙන (සං. තීක්‍ෂණ)

තීන්දුව
[නා.] අවසාන තීරණය	

තීරණය
[නා.] නිගමනය; විනිශ්චය; තීන්දුව (පා. තීරණ)

තීර්ථ
[නා.ප්‍ර.] තොට; තොටුපළ/දෙසැට මිථ්‍යාදෘෂ්ටිය (සං. තීර්ථ)

තීර්ථකයා
[නා.] දෙසැට මිථ්‍යාදෘෂ්ටිවලින් එකක් පිළිගෙන පැවිදි වූ තැනැත්තා (සං. තීර්ථක)

තීව්‍ර
[වි.] තියුණු/ කර්කශ; කටුක (සං. තීව්‍ර)

තුංග
[වි.] උස් වූ; ඉහළට නැඟණු; උච්ච (පා. සං. තුඞ්ග)

තුඟු
[වි.] උස් වූ; ඉහළට ගිය; උත්තුංග (පා. සං. තුඞ්ග)

තුච්ඡ
[වි.] පහත්; නීච/ නිරර්ථක; නිශ්ඵල (පා. සං. තුච්ඡ)

තුටුපඬුර
[නා.] තෑග්ග; පරිත්‍යාගය

තුණ්ඩය
[නා.] කුරුලු හොට (පා. සං. තුණ්ඩ)

තුණ්ඩිල
[වි.] කටු සහිත; නෙරුණු තුඩක් තිබෙන (පා. සං. තුණ්ඩිල)

තුණ්ඩුව, තුංඩුව
[නා.] පණිවිඩ, මිල ගණන් ආදි යම් කිසිවක් සටහන් කළ කුඩා කඩදාසි කැබැල්ල/ සීට්ටුව (දෙ. துண்டு)

තුතිය
[නා.] ස්තුතිය (පා. ථුති සං. ස්තුති)

තුත්තනාගම්
[නා.ප්‍ර.] සින්ක් ලෝහය (දෙ. துத்தநாகம்)

තුදුස
[නා.] එනම් සංඛ්‍යාව; දාහතර

තුනටිය
[නා.] කොඳු ඇට හා උකුළු ඇටය එක්වුණු සන්ධිස්ථානය

තුනපහ
[නා.ප්‍ර.] ව්‍යඤ්ජන රසවත් කිරීමට යොදන කුළුබඩු

තුනාකම්
[නා.ප්‍ර.] ඇඳුම් මැසීම (පා. තුන්නකම්ම)

තුනී
[වි.] ගනකම නැති; සියුම් (පා. සං. තනුක)

තුනු
[වි.] 1. තුන් ආකාර වූ; ත්‍රිවිධ (පා. තීණි සං. ත්‍රීණි) 2. තුනී; සිහින් [නා.ප්‍ර.] ශරීරය (පා. සං. තනු)

තුනුරුවන
[නා.] තෙරුවන; බුද්ධ, ධම්ම, සංඝ යන රත්න තුන

තුනුවඟ
[නා.ප්‍ර.] සිහින් සිරුර/ ස්ත්‍රී ලිංගය/ සිහින් සිරුරක් ඇත්තී; කාන්තාව/ අනංගයා (සං. තත්‍වඞ්ග)

තුන්කුලුඳුල්
[වි.] මව, පියා හා දරුවා යන තිදෙනා ම පවුලේ වැඩිමහල් වූ; තුන් වන වරට කුලුඳුල් වූ

තුන්තරාබෝධිය
[නා.] බුදු, පසේබුදු, මහරහත් යන ත්‍රිවිධ ලෝකෝත්තර තත්ත්වය

තුන්සරණය
[නා.] බුද්ධ, ධම්ම, සංඝ යන ත්‍රිවිධ රත්නය; තෙරුවන

තුන්හුලස්
[වි.] දාර තුනක් ඇති; ත්‍රිකෝණාකාර

තුප්පොට්ටිය
[නා.] උඩරට කුලීනයන්ගේ ඇඳුමක් (දෙ. துப்பட்டி)

තුමුල
[වි.] මහත්; විශාල

තුම්බය
[නා.] ධාන්‍ය මනින මිම්මක්; කුරුණිය (පා. තුම්බ)

තුඹ
[නා.ප්‍ර.] 1. බර ලෝහයක්; ඊයම් (පා. තිපු සං. ත්‍රපු) 2. ඖෂධීය පැළෑටියක් (පා. තුම්බ සං. තුම්බක) 3. චෛත්‍යය, දාගැබ (පා. තුම්බ)

තුඹස
[නා.] වේයන් සාදාගන්නා වාසස්ථානය; හුඹහ

තුරග
[නා.ප්‍ර.] ගසේ මුදුන

තුරඟ
[නා.ප්‍ර.] අශ්වයා/ඉෂ්ටානිෂ්ට පද්‍ය බන්ධනයේ දී යෙදෙන අෂ්ටයෝනිවලින් එකක් (පා. සං. තුරඞ්ග)

තුරඟ තරඟ, තුරඟ තරග
[නා.ප්‍ර.] තරගයට අසුන් ධාවනය කරවීම

තුරල්
[වි.] අඩු; මඳ (දෙ. தூறல்)

තුරුණු
[වි.] තරුණ (පා. සං. තරුණ)

තුරුපෙළ
[නා.] ගස් සමූහය

තුරුම්පුව, තුරුම්බුව
[නා.] කඩදාසි කුට්ටමේ එක් අතක ප්‍රධාන වන කොළය/ වාසිය සඳහා ඉදිරිපත් කළ හැකි බලවත් තර්කය (පුර්. trumfo)

තුරුලිය
[නා.ප්‍ර.] ගස් සහ වැල්/ තාරකා සමූහය

තුරුල්ල
[නා.] ළය පෙදෙස; ඇකය/ ඇසුර

තුලනය
[නා.] බර කිරුම/ සසඳා බැලීම (පා. සං. තුලන)

තුලනාත්මක
[වි.] සසඳා බැලීම ලක්ෂණ කොට ඇති

තුලාදණ්ඩ
[නා.ප්‍ර.] තරාදි කඳ (පා. සං. තුලාදණ්ඩ)

තුලාධාරය
[නා.] තරාදිය (සං. තුලාධාර)

තුලාන
[නා.ප්‍ර.] ගම් කොටස/ ආරච්චි කොට්ඨාසය

තුලාභාරය
[නා.] බරට බර වස්තුවෙන් දෙන දානය (පා. තුලාහාර)

තුලාව
[නා.] තරාදිය/ තරාදිය සංකේතය වශයෙන් යොදන රාශිය (පා. සං. තුලා)

තුලිත
[වි.] සමාන; සමබර (සං. තුලිත)

තුල්‍ය
[වි.] සමාන/ සමබර (පා. සං. තුල්‍ය)

තුල්‍යාධිකරණ
[නා.ප්‍ර.] ව්‍යාකරණයෙහි එන නාම විශේෂණයෙහි ප්‍රභේද දෙකෙන් එකක් (පා. තුල්‍යාධිකරණ)

තුවාලය
[නා.] සිරුරේ කැපීම, සීරීම් ආදිය සිදු වූ තැන/ වණය (දෙ. துவாலை)

තුෂාර
[නා.ප්‍ර.] පිනි/ හිම (සං. තුෂාර)

තුෂිත
[නා.ප්‍ර.] තුසිත (සං. තුෂිත)

තුෂ්ටිය
[නා.] සතුට; සන්තෝෂය (සං. තුෂ්ටි)

තුස
[නා.] 1. සතුට; සන්තෝෂය (පා. තොස සං. තොෂ) 2. හාල් කුඩු/ දහයියා (පා. ථුස සං. තුෂ)

තුසිත
[නා.ප්‍ර.] තුසිත දෙව්ලොව (පා. තුසිත)

තුහින
[නා.ප්‍ර.] පිනි; තුෂාර; හිම (සං. තුහින)

තුළ
[නා.] ඇතුළ; අභ්‍යන්තරය

තුම්බය
[නා.] මළ සිරුර තබා ඔසවාගෙන යන මැස්ස

තූර්ය
[නා.ප්‍ර.] වාද්‍ය භාණ්ඩ (සං. තූර්ය)

තූර්ය ඝෝෂාව
[නා.] තූර්ය භාණ්ඩ වාදනයෙන් නැඟෙන හඬ (සං. තූර්යඝොෂා)

තූර්ය භාණ්ඩ
[නා.ප්‍ර.] වාදනය පිණිස යොදා ගන්නා වීණා, බෙර, දවුල් ආදිය (සං. තූර්යභාණ්ඩ)

තුෂ්ණිම්භාව
[නා.ප්‍ර.] නිහඬ බව (සං. තුෂ්ණිම්භාව)

තුෂ්ණිම්භූත
[වි.] නිහඬ; නිශ්ශබ්ද

තෘණ
[නා.ප්‍ර.] තණ (සං. තෘණ)

තෘතීය
[වි.] තුන් වන; තෙවන (සං. තෘතීය)

තෘතීයික
[වි.] තුන් වැනි; තෘතීය (සං. තෘතීය+ඉක)

තෘප්ත
[වි.] සෑහීමට පත් වූ; සතුටු වූ (සං. තෘප්ත)

තෘප්තිය
[නා.] සතුට; සෑහීම (සං. තෘප්ති)

තෘෂ්ණාව
[නා.] ලෝභය; තණ්හාව (සං. තෘෂ්ණා)

තෙතමනය
[නා.] තෙත් ගතිය; ආර්ද්‍රතාව

තෙද
[නා.ප්‍ර.] තේජස

තෙපල, තෙපුල
[නා.] වචනය; කියමන; ප්‍රකාශය

තෙපලනවා
[ක්‍රි.] කියනවා; පවසනවා

තෙමඟුල
[නා.] බුදුන්වහන්සේගේ ඉපදීම, බුදුවීම, පිරිනිවන්පෑම යන මංගල්‍ය තුන

තෙමඬුලු
[නා.ප්‍ර.] තිමඬුලු (පා. තිමණ්ඩල)

තෙරණි
[නා.ප්‍ර.] භික්ෂුණිය

තෙරිඳු
[නා.ප්‍ර.] නායක ස්ථවිරයන් වහන්සේ

තෙල
[නා.] 1. තෙල්/ මේදය (පා. තෙල සං. තෛල) 2. ඔබ; යුෂ්මතා [වි.] ඈතින් පෙනෙන; ඉදිරිපිට සිටින හෝ තිබෙන

තෙලි
[නා.ප්‍ර.] සිතුවම් අඳින කූර (සං. තූලිකා, තූලී) [වි.] තල් ගසින් උපන්

තෙලිඟු
[නා.ප්‍ර.] දකුණු ඉන්දියාවේ පිහිටි ප්‍රාන්තයක නාමය/ තෙලිඟු දේශයෙහි මිනිසුන් කථා කරන භාෂාව

තෙලිජ්ජ
[නා.] තෙලිදිය

තෙලිතුඩ
[නා.] සිතුවම් අඳින කූර; පින්සල

තෙලිදිය
[නා.] තල් පොල්, කිතුල් ආදී ගස්වල මල්වලින් ලබාගන්නා පැණි, හකුරු ආදිය සෑදීමට භාවිත වන යුෂය; මීරා

තෙල්කුළාව
[නා.] තෙල් වත් කළ කුප්පිය හෝ බට පුරුක් ආදියෙන් සාදාගත් කොපුව

තෙල් වළ
[නා.] හිස මුදුනේ පිහිටි මොළොක්, වළ ගැසුණු තැන

තෙවණ
[නා.ප්‍ර.] වර්ණ තුන/ දෙව්, මිනිස්, අසුර යන තුන් පිරිස; තෙවණක් පිරිස

තෙවන
[වි.] තුන් වන

තෙවළා
[නා.ප්‍ර.] ත්‍රිපිටකය; තුන් පිටකය (පා. තෙපිටක බෞ.සං. ත්‍රිපිටක)

තෙස්තමේන්තුව
[නා.] කෙනකුගේ අන්තිම කැමැත්ත දක්වන ඔප්පුව/ බයිබලයේ කාණ්ඩ හඳුන්වන නාමය; ගිවිසුම (පුර්. testamento)

තෙළෙස්
[නා.ප්‍ර.] දහතුන (පා. තෙරස)

තේජස
[නා.] කාන්තිය; දීප්තිය/ ආනුභාව; ප්‍රතාපය (සං. තෙජස්)

තේජානුභාවය
[නා.] තේජසින් ඇති වන බල මහිමය

තේජාන්විත
[වි.] තේජසින් යුක්ත

තේරවිලි
[නා.ප්‍ර.] තෝරා දිය යුත්ත; සැඟවුණු අරුත් ඇති වගන්තිය

තේසවලමෙයි, තේසවලාමෙයි
[නා.ප්‍ර.] ද්‍රවිඩ ජනයාගේ පාරම්පරික සිරිත් විරිත් අනුව පිළියෙල වූ නීති මාලාව (දෙ. தேசவளமை)

තෛපොංගල්
[නා.ප්‍ර.] හින්දු භක්තිකයන්ගේ වාර්ෂික සංස්කෘතික උත්සවයක නාමය (දෙ. தைப்பொங்கல்)

තෛලය
[නා.] තෙල් (සං. තෛල)

තොටමුණ
[නා.] තොටුපළ; තොටක් අසබඩ ගම

තොටිල්ල
[නා.] දරුවන් නළවා නිදි කරවන පැද්දෙන ඇඳ (දෙ. தொட்டில்)

තොටුපළ
[නා.] ගංගා, ඔය ආදි ජලතලාවකින් එගොඩ මෙගොඩ වන ස්ථානය

තොණ්ඩුව, තොංඩුව
[නා.] ඇදීමේ දී තද වන ආකාරයෙන් ලණු, කඹ ආදියෙන් තනා ගන්නා පුඬුව/ මල පුඬුව; පාශය (දෙ. தொண்டு)

තොඳොල්
[වි.] සුරතල්; බොළඳ

තොරණ
[නා.] දොරටුව; බිහිදොර/ ආගමික කතා පුවත් නිරූපණය කරන ආකෘතිමය සැරසිල්ලක්/ දොරටු සැරසිල්ල (පා. සං. තොරණ)

තොරන්
[නා.ප්‍ර.] තොරණ

තොල
[නා.] මුඛ විවරයෙහි ඇති මාංසමය පටල දෙකෙන් එකක්; ඕෂ්ඨය

තොවිලය
[නා.] අමනුෂ්‍ය උපද්‍රව දුරලීම සඳහා කරන ශාන්තිකර්මය (දෙ. தொழல்)

තෝං ලණුව, තෝන් ලණුව
[නා.] ගොනා මෙහෙයවන නාස් ලණුව

තෝණිගල
[නා.] පුත්තලම් දිස්ත්‍රික්කයේ පිහිටි පැරණි ස්ථානයක්

තෝතැන්න
[නා.] ගසක් වටේ දිය රැඳවීම සඳහා තැනූ ඇලිය; ජලතලාව/ බීජ රෝපණය සඳහා උස් කොට සකස් කළ බිම; පාත්තිය

තෝදනය
[නා.] වේදනාව; පීඩාව (සං. තොදන)

තෝන්තුව
[නා.] මලානික බව; කනස්සලු බව (පුර්. tonto)

තෝම්බුව
[නා.] පුර්තුගීසි, ලන්දේසි යුගවල ජනයාගේ හා ඉඩකඩම් ආදියෙහි විස්තර සඳහන් කළ ලේඛනය/ පරම්පරා තොරතුරු අඩංගු ලේඛනය (පුර්. tombo)

තෝල්කයා
[නා.] උසාවියක භාෂා පරිවර්තකයා; විනිසුරුගේ ප්‍රකාශ පැහැදිලි කර දෙන්නා (ල. tolk)

තෝෂ
[නා.ප්‍ර.] සතුට (සං. තොෂ)

තෝෂණය
[නා.] සතුටු කිරීම (සං. තොෂණ)

ත්‍යාග ප්‍රදානය
[නා.] තෑගි පිරිනැමීම

ත්‍යාග ප්‍රදානෝත්ස්වය
[නා.] තෑගි පිරිනැමීමේ උලෙළ

ත්‍යාගලාභී
[වි.] තෑගි ලබන; තෑගිවලට හිමිකම් ලැබූ

ත්‍යාගශීලී
[වි.] තෑගි දෙනසුලු; ත්‍යාගවන්ත

ත්‍රයත්‍රිංශත්
[නා.ප්‍ර.] තව්තිසා දෙව්ලොව/ තිස්තුන (සං. ත්‍රයස්ත්‍රිංශත්)

ත්‍රයෝදශ
[වි.] දහතුන් වන; තෙළෙස් වන

ත්‍රාසය
[නා.] තැති ගැන්ම; බිය (සං. ත්‍රාස)

ත්‍රස්ත
[වි.] බියපත්; තැතිගත් (සං. ත්‍රස්ත)

ත්‍රස්තවාදය
[නා.] බිය ගැන්වීම ආදි නීත්‍යනුකූල නොවන ක්‍රම මගින් දේශපාලන අරමුණු ඉටු කර ගැනීමේ වැඩපිළිවෙළ

ත්‍රිකාස්ථිය
[නා.] කටීකශේරුකාවන්ට සම්බන්ධ වන ත්‍රිකෝණාකාර අස්ථි පංචකය

ත්‍රිකූටය
[නා.] පුරාවෘත්තයන්හි සඳහන් පර්වතයක නාමය/ මුදුන් තුනක් ඇති කුළ

ත්‍රිකෝටික පාරිශුද්ධ
[වි.] තුන් කෙළවරකින් හෙවත් කාරණා තුනකින් පිරිසිදු වූ (පා. තිකොටි පරිසුද්ධ)

ත්‍රිකෝණය
[නා.] ඍජු රේඛා තුනකින් සීමා කෙරෙන කෝණ තුනක් සහිත තල රූපය (සං. ත්‍රිකොණ)

ත්‍රිතුණ්ඩ කපාටය
[නා.] හෘත් කෝෂිකාවෙන් රුධිරය හෘත් කර්ණිකාව කරා පෙරළා යෑම වළක්වන කපාටය

ත්‍රිත්ව
[වි.] පිතා, පුත්‍ර, ශුද්ධාත්ම යන තිදෙනා වහන්සේ සම්බන්ධ/ තුනක් වූ (සං. ත්‍රිත්‍ව)

ත්‍රිදශ
[නා.ප්‍ර.] දහයේ ඒකක තුන; ගණ දේවතාවන් තිස්තුන් දෙනා/ තව්තිසාව (සං. ත්‍රිදශ)

ත්‍රිපිටකය
[නා.] සූත්‍ර, විනය, අභිධර්ම යන බුද්ධ ධර්මයේ කොටස් තුන

ත්‍රිපෝෂ
[නා.] ධාන්‍ය පිටි මිශ්‍ර කොට සාදාගන්නා පෝෂ්‍යදායී ආහාරයක්

ත්‍රිඵලාරිෂ්ටය, ත්‍රිපලාරිෂ්ටය
[නා.] අරළු, බුළු, නෙල්ලි යන ඖෂධ ඵලයන් යොදා සකස් කළ පෙරාගත් ඖෂධ සංයෝගය

ත්‍රිභාෂා
[නා.බහු.] භාෂා තුන (සං. ත්‍රි+භාෂා)

ත්‍රිභුවන
[නා.ප්‍ර.] ලෝක තුන

ත්‍රිභූමක
[වි.] තෙමහල්/ කාම, රූප, අරූප යන තුන් භූමියෙහි උපදනා (සං. ත්‍රිභූමක)

ත්‍රිමණ්ඩලය
[නා.] දෙදණ හා නාභිය යන මණ්ඩල තුන (සං. ත්‍රිමණ්ඩල)

ත්‍රිමාන
[වි.] දිගින්, පළලින් හා උසින් යුක්ත

ත්‍රිලක්ෂණය
[නා.] අනිත්‍ය, දුක්ඛ, අනාත්ම යන ලකුණු තුන (සං. ත්‍රිලක්‍ෂණ)

ත්‍රිවිධ
[වි.] තුන් ආකාර; තෙවැදෑරුම්

ත්‍රිශූලය
[නා.] උල් තුනකින් යුත් අනින ආයුධයක නාමය/ ඊශ්වර දෙවියන්ගේ අවිය (සං. ත්‍රිශූල)

ත්‍රිසිංහලය
[නා.] රුහුණු, මායා, පිහිටි යන පාලන ප්‍රදේශ තුනෙන් යුත් ලංකාද්වීපය; ශ්‍රී ලංකාව

ත්‍රිසිංහලාධීශ්වර
[නා.ප්‍ර.] රුහුණු, මායා, පිහිටි යන ප්‍රදේශ තුනින් යුත් ලංකාවේ අධිපති

ත්‍රෛකාලික
[වි.] අතීත, වර්තමාන, අනාගත යන කාල තුනට අයත් (සං. ත්‍රෛකාලික)

ත්‍රෛභාෂික
[වි.] භාෂා තුනට අයත්

ත්‍රෛලෝක්‍ය
[නා.ප්‍ර.] තුන් ලොව (සං. ත්‍රෛලොක්‍ය)

ත්‍රෛවාර්ෂික
[වි.] තෙවසරක් පාසා (සං. ත්‍රෛවාර්ෂික)

ත්‍යක්ෂර
[වි.] අක්‍ෂර තුන (සං. ත්‍යක්‍ෂර)

ත්වරණය
[නා.] වේගය වැඩි වීම (සං. ත්‍වරණ)

ථීනමිද්ධය
[නා.] අරමුණු ගැන්වීමෙහි සිතෙහි මැළි ගතිය හා කයේ මැළි බව (පා. ථීනමිද්ධ)

ථුල්ල
[වි.] මහත (පා. ථුල්ල)

ථූපය
[නා.] දැගැබ; ස්තූපය (පා. ථූප)

ථූපවංසය
[නා.] පැරණි සිංහල ගද්‍ය ප්‍රබන්ධයක නාමය (පා. ථූපවංස)

ථූපාරාමය
[නා.] මහින්දාගමනයෙන් පසු ලක්දිව තනන ලද පළමු දාගැබ (පා. ථූපාරාම)

ථූපිකාව
[නා.] කොත (පා. ථූපිකා)

ථූල
[වි.] මහත; තර (පා. ථූල සං. ස්ථුල)

ථේර
[නා.ප්‍ර.] තෙරුන් වහන්සේ; ස්ථවිර (පා. ථෙර)

ථේරවාදය
[නා.] ප්‍රථම ධර්ම සංගායනාවේ දී තෙරුන් වහන්සේලා විසින් සකස් කරන ලද බුද්ධ දේශනාව (පා. ථෙරවාද)

ථේරීගාථා
[නා.ප්‍ර.] රහත් භික්ෂුණීන් වහන්සේලා විසින් ප්‍රකාශ කරන ලද උදාන ගී (පා. ථෙරීගාථා)

දංෂ්ට්‍රාව
[නා.] බුදුරදුන්ගේ දළදාව/ දත; දළය (සං. දංෂ්‍ට්‍රා)

දකුණ
[නා.] උතුරට ප්‍රතිවිරුද්ධ පැත්ත/ වමට විරුද්ධ පැත්ත (පා. දක්ඛිණ සං. දක්‍ෂිණ)

දකුණැලය
[නා.] දකුණු ඇලපත; දකුණු අංශය

දකුණු පළාත
[නා.] පළාත් නවයෙන් එකක්

දක්ඛිණ
[වි.] උතුරට ප්‍රතිමුඛ; දකුණු (පා. දක්ඛිණ)

දක්ඛිණෙය්‍ය
[වි.] සිවුපසය ලැබීමට සුදුසු (පා. දක්ඛිණෙය්‍ය)

දක්ෂ
[වි.] යම් කාර්යයක හපන්කම් ඇති; ශූර (සං. දක්‍ෂ)

දක්‍ෂිණ
[වි.] දකුණු (සං. දක්‍ෂිණ)

දක්ෂිණ ධ්‍රැවය
[නා.] පෘථිවි අක්ෂයේ දකුණු කෙළවර

දක්ෂිණායනය
[නා.] සූර්යයා නිරක්ෂ රේඛාවෙන් දකුණට බර ව යන ගමන (සං. දක්‍ෂිණායන)

දක්ෂිණාර්ධගෝලය
[නා.] පෘථිවි ගෝලයෙහි නිරක්ෂ රේඛාවෙන් දකුණෙහි පිහිටි අර්ධය

දක්ෂිණාර්හ
[වි.] දානය පිළිගැනීමට සුදුසු; පූජා ලැබීමට සුදුසු (සං. දක්‍ෂිණාර්හ)

දක්ෂිණාව
[නා.] දන් දෙන වස්තුව/ දානය; පූජාව; බ්‍රාහ්මණාදී පූජකයන්ට පිළිගන්වන පඬුර (සං. දක්‍ෂිණා)

දක්ෂිණාවර්ත
[වි.] දකුණට කරකැවුණු (සං. දක්‍ෂිණාවර්ත)

දක්ෂිණාවෘත්ත
[වි.] දකුණට කරකැවුණු (සං. දක්‍ෂිණාවෘත්ත)

දක්ෂිණෝදකය
[නා.] දක්ෂිණාර්හ අයකුට පූජා පැවැත්වීමේ දී ආරාධනා කිරීමට ප්‍රතිග්‍රාහකයා අත වත් කරන ජලය (සං. දක්‍ෂිණොදක)

දග්ධ
[වි.] වියළුණු; දැවුණු/ අඥාන (සං. දග්ධ)

දඟ
[වි.] තැන්පත් නැති/ කපටි/ සිරවුණු

දඟරය
[නා.] වළලු වශයෙන් ඔතන ලද්ද/ දරණය/ සර්පිලය/ වෙළුම; ඇඹරුම

දඟලනවා
[ක්‍රි.] තැන්පත් ගතියෙන් තොරව ක්‍රියා කරනවා/ වෑයම් කරනවා/ බලය පානවා

දණ
[නා.] දණ හිස; ජානුව (පා. ජාණු සං. ජානු)

දණිපණි ගානවා
[ක්‍රි.] අතින් පයින් වාරුගන්නවා/ ලහි ලහියේ යම් ක්‍රියාවක යෙදෙනවා

දණ්ඩ
[නා.ප්‍ර.] දැව/ පොල්ල; මුගුර/ දඬුවම (පා. සං. දණ්ඩ)

දණ්ඩනය
[නා.] දඬුවම/ දඩය (සං. දණ්ඩන)

දණ්ඩ නීතිය
[නා.] දඬුවම් පැමිණවීමේ රාජ්‍ය නීතිය/ යුක්තිය පසිඳලීමේ වරය (සං. දණ්ඩනීති)

දණ්ඩිය, දණ්ඩියම
[නා.] බරක් එසවීමට යොදා ගන්නා මුක්කුව/ බර උසුලන හෝ බර මෙහෙයවන ආධාරකය

දඬුකඳ
[නා.ප්‍ර.] පුරාණයෙහි දඬුවම් දීමට භාවිත කළ උපකරණයක්; කුරංගුව

දඬුමොනරය
[නා.] දැවයෙන් කළ මොනරකුගේ හැඩයෙන් යුත් ගුවන්යානාව

දඩුවම
[නා.] වරදකරුවකු හික්මවීම සඳහා ලබා දෙන සිරගත කිරීම්, දඩ ගැසීම්, පහර දීම් ආදි ක්‍රියා (පා. දණ්ඩකම්ම සං. දණ්ඩකර්මන්)

දඬුවැට පහන
[නා.] රිටක සවි කළ ප්‍රදීපය

දත්ත
[නා.ප්‍ර.] නිගමනයකට අවශ්‍ය වන මූලික කරුණ (පා. සං. දත්ත)

දද
[නා.ප්‍ර.] 1. කොඩිය/ පුරුෂ නිමිත්ත (සං. ධ්වජ) 2. බමුණා/ දළය (පා. දිජ සං. ද්විජ) 3. මෝඩයා/ අඥානයා (පා. දන්‍ධ සං. දග්ධ) 4. පරපෝෂිතයකු නිසා සමෙහි හටගන්නා රෝගයක් (පා. දද්දු සං. දද්‍රැ)

දධි
[නා.ප්‍ර.] මුදවපු මී කිරි (පා. සං. දධි)

දන
[නා.] 1. දානය/ බත (පා. සං. දාන) 2. ජනතාව (පා. සං. ජන) 3. ධනය; වස්තුව (පා. සං. ධන) 4. දැනීම; අවබෝධය (පා. ජානන) 5. ධ්‍යානය (සං. ධ්‍යාන)

දනව්ව
[නා.] රාජ්‍යයක ජනාවාස වූ විශාල ප්‍රදේශය; ජනපදය (පා. සං. ජනපද)

දන්ත
[නා.ප්‍ර.] 1. දත; දළය (පා. සං. දන්ත) 2. දැමුණු (පා. දන්ත)

දන්තධාතුව
[නා.] දාඨා ධාතුව

දන්ත ශල්‍යාගාරය
[නා.] දත් රෝග සඳහා ශල්‍යකර්ම ආදි ප්‍රතිකාර කරන ආයතනය

දන්තාරෝග්‍ය ශාලාව
[නා.] දත් රෝගවලට ප්‍රතිකාර කරන රෝහල

දන්තෞෂ්ඨජ
[වි.] දත් හා තොල් ඇසුරින් උපදින (සං. දන්තෞෂ්ඨ්‍ය)

දපණය
[නා.] දර්පණය (සං. දර්පණ)

දපනය
[නා.] සිහිමුළා බවට පත් වීම; වසඟ වීම

දබරය
[නා.] කලහය/ බර එසවීමට භාවිත කරන උපකරණයක්

දමනය
[නා.] හික්මීම; සංවර බව (පා. සං. දමන)

දමිළ
[වි.] ද්‍රවිඩ ජාතියට හා භාෂාවට අයත් (පා. දමිළ)

දම්වැල
[නා.] පුරුක් එකිනෙක අමුණා තැනූ ශක්තිමත් දාමය; හැකිල්ල

දඹ
[නා.ප්‍ර.] 1. එනම් ගස් වර්ගය/ දම් පැහැය (පා. සං. ජම්බු) 2. දාමය; වැල (පා. සං. දාම) 3. බෑවුම් සහිත ගල් කුළ

දඹකොලපටුන
[නා.] ශ්‍රී මහා බෝධිය රැගෙන හා සංඝමිත්ත මෙහෙණින් වහන්සේ ප්‍රමුඛ පිරිස ගොඩ බට ස්ථානය

දඹදෙණිය
[නා.] ලක්දිව පැරණි රාජධානියක නාමය (පා. ජම්බුද්දොණි)

දඹල
[නා.ප්‍ර.] වැල් වර්ගයකට හා එහි කරල්වලට ව්‍යවහාර කරන නාමය

දඹු
[වි.] දැවී ගිය (සං. ඣාමක) [නා.ප්‍ර.] 1. හිවලා (පා. සං. ජම්බුක) 2. කඩමාලු

දයාර්ද්‍ර
[වි.] කරුණාවෙන් තෙත් වූ

දයාලු
[වි.] කරුණාව ඇති; මෛත්‍රිය ඇති (පා. සං. දයාලු)

දරණ
[නා.ප්‍ර.] 1. දඟර ගැසුණු දෙය 2. සිත්හි දැරීම; ධාරණය (සං. ධරණ)

දරණුව
[නා.] හැළි වළං වැනි භාජන තැබීමට කොහු ලණු ආදියකින් තනා ගන්නා වළල්ල/ කම්බි ආදියෙන් සාදන දඟරය

දරදඬු
[වි.] අනම්‍ය/ හිතුවක්කාර [නා.ප්‍ර.] දර කෝටුව

දරන
[වි.] ‘දරනවා’ යන්නෙහි වර්තමාන කෘදන්තය (පා. ධාරෙති සං. ධරති)

දරිද්‍ර
[වි.] දුප්පත් (සං. දරිද්‍ර)

දරුණු
[වි.] කද; දැඩි/ බිහිසුණු (පා. සං. දාරුණ)

දර්පණය
[නා.] මුහුණ බලන කැඩපත (පා. දප්පණ සං. දර්පණ)

දර්පය
[නා.] තේජස; ආඩම්බරය (සං. දර්ප)

දර්ශක
[වි.] පෙන්වන; දක්වන; අඟවන (සං. දර්ශක)

දර්ශනය
[නා.] යමක් දෑසින් දැකීම/ දැක්වීම; ගෙන හැර පෑම/ යථා ස්වභාවය අවබෝධ කර ගැනීමට ඉවහල් වන විද්‍යාව (පා. දස්සන සං. දර්ශන)

දර්ශනීය
[වි.] මනහර පෙනුමෙන් යුතු; දැකුම්කලු (සං. දර්ශනීය)

දර්ශීය
[වි.] ආදර්ශයක් වශයෙන් දැක්විය හැකි/ ස්වකීය වර්ගයට අයත් ගති ලක්ෂණ ඇති

දල
[නා.ප්‍ර.] 1. කොළය; දලුව/ මල්පෙත්ත (පා. සං. දල) 2. දිය; ජලය (පා. සං. ජල) 3. ගින්න (පා. ජාලා සං. ජ්වාල) 4. දැල; ජාලය (පා. සං. ජාල)

දලනිඳු
[නා.ප්‍ර.] සාගරය; මුහුද (සං. ජලනිධි, ජලෙන්‍ද්‍ර)

දලබුව
[නා.] වැදෑමහ (පා. ජලාබු)

දලු
[වි.] ළා; නොමේරූ; ළපටි (පා. සං. ජාලක)

දලුව, දල්ල
[නා.] ළපටි කොළය/ අංකුරය (පා. සං. ජාලක)

දවාල
[නා.] දහවල

දවුණ්ඩය, දවුණ්ඩේ
[නා.] පැරණි සිංහල රජ සමයෙහි භාවිත කළ බෙර විශේෂයක්/ සිංහල රජ සමයේ පිරිනමන ලද උපාධි නාමයක්

දවුල
[නා.] බෙර විශේෂයක්

දශ අකුශල
[නා.බහු.] කය, වචනය, සිත යන තුන් දොරින් සිදු වන අකුසල් දහය

දශ අභුභ
[නා.බහු.] මළ සිරුර පිළිබඳ අසුභ වශයෙන් සිතට අරමුණු වන අවස්ථා දහය (පා. දස අසුභ සං. දශ අශුභ)

දශක
[නා.ප්‍ර.] දහයකින් යුත් (සං. දශක)

දශනුදිශා
[නා.ප්‍ර.] දිසා හා අනු දිසා දහය

දශපුණ්‍ය ක්‍රියා
[නා.බහු.] දසවිධ පින්කම්

දශප්‍රණිධාන
[නා.ප්‍ර.] මහායාන ධර්මය අනුව බෝධිසත්වවරුන් පිරිය යුතු ප්‍රාර්ථනා දහය

දශප්‍රාණ
[නා.බහු.] සංස්කෘත විචාර කලාවේ රීති සම්බන්ධව පවත්නා දසවිධ ගුණය (සං. දශප්‍රාණ)

දශබලධාරී, දසබලධාරී
[වි.] කාය හා ඥානබල දහයකින් යුත්

දශම
[වි.] දහයෙන් කොටසක් වූ (සං. දශම)

දශමභාගය
[නා.] හරය වශයෙන් දහයේ බලයක් ඇති භාගය

දශමස්ථානය
[නා.] දශම තිතේ සිට දකුණට පිහිටි දහයෙන් කොටස් වශයෙන් දැක්වෙන ස්ථානය

දශමූලාරිෂ්ටය
[නා.] ඖෂධ වර්ග දහයක් මුල් කොටගෙන පෙරා ගත් ඖෂධ සංයෝගය

දශරාජ ධර්මය
[නා.] යහපත් රජකු විසින් රට පාලනයේ දී උපයෝගී කර ගනු ලබන ධර්ම දහය

දශාපහරණය
[නා.] යමකු උපන් දශාවෙන් ගෙවී ගිය කාලය හා ඉදිරියට ඇති කාලය

දශාව, දසාව
[නා.] වස්ත්‍රයක කෙළවර; වාටිය; කොන/ කාලය; අවධිය/ නක්ෂත්‍රයට අනුව එක් එක් ග්‍රහයාට හිමි වන කාලපරිච්ඡේදය (පා. දසා සං. දශා)

දශාස්‍රය
[නා.] කෝණ දහයක් හා පැති දහයක් ඇති තල රූපය

දෂ්ට
[වි.] හපා කන ලද; දළ ගැසූ (සං. දෂ්ට)

දසදිසාව
[නා.] දිසා දහය (පා. දසදිසා)

දසරුව
[නා.] උරහිස

දහනය
[නා.] ගින්නෙන් දැවීම (පා. සං. දහන)

දහවල
[නා.] දවසේ හිරු එළිය පවතින කාලය/ මධ්‍යාහ්නයට ආසන්න කාලය

දළ
[වි.] දැඩි; රළු/ මහත් වූ; විශාල වූ/ සාමාන්‍ය; අනුමාන (සං. දෘඪ) [නා.ප්‍ර.] දත/ඇත්, ඌරු ආදීන්ගේ මුඛයෙන් පිටතට නික්මුණු දත/ සර්ප, මදුරු, මැසි ආදි සතුන් දෂ්ට කිරීමට භාවිතා කරන දත හෝ තුඩ (පා. දාඨා)

දළදඬු
[වි.] නොනැමෙනසුලු/ ගොරහැඩි

දළදා
[නා.ප්‍ර.] දන්ත ධාතුව (පා. දාඨාධාතු)

දළදා මළුව
[නා.] දළදා මන්දිරය

දළදා මාළිගාව
[නා.] දළදා මන්දිරය

දළනෙත
[නා.] ඊශ්වර දෙවියන්ගේ නළලේ වූ ඇස

දළපුඩු
[වි.] ඇත් දළින් කරන ලද මිටක් ඇති

දළ මඬුල්ල
[නා.] හැඩපලු ගැසුණු කෙස් වැටිය

දළඹුවා
[නා.] විෂ බූවක් සහිත කුඩා පණුවා

දළ ලාභය
[නා.] ප්‍රාග්ධනය වෙනුවෙන් ලැබෙන මුළු ලාභ ප්‍රමාණය

දළ සැලැස්ම
[නා.] යම් දෙයක මූලික සටහන; කටු සටහන

දළ්හ
[වි.] දැඩි; කර්කශ (පා. දළ්හ)

දාක්ෂිණ්‍ය
[වි.] කාරුණික ව අවනත වන ස්වභාවය (සං. දාක්‍ෂිණ්‍ය)

දාඨාධාතුව
[නා.] දන්ත ධාතුන් වහන්සේ (පා. දාඨාධාතු)

දානෝපකරණ
[නා.බහු.] දානය පිළියෙල කිරීමට උවමනා ද්‍රව්‍ය (පා. දානොපකරණ)

දාරකාභිවෘද්ධිය
[නා.] දරුවන්ගේ සුභ සිද්ධිය

දාරණය
[නා.] පැළීම; විදාරණය (සං. දාරණ)

දාරුණ
[වි.] දරුණු; බිහිසුණු (සං. දාරුණ)

දාර්ශනික
[වි.] දර්ශන ශාස්ත්‍ර විෂයයෙහි නිපුණත්වයක් ඇති (සං. දාර්ශනික)

දාවාග්නිය
[නා.] වනයෙහි ඉබේ හට ගන්නා ගින්න; ළැව් ගින්න (සං. දාවාග්නි)

දැකුම්කලු
[වි.] දැකීමට ප්‍රිය උපදවන

දැඩිමුණ්ඩ
[නා.ප්‍ර.] ශ්‍රී ලාංකික දෙවියකුගේ නාමය

දැනමිති, දැනමුතු
[වි.] කටයුතු නොකටයුතු වැටහෙන

දැනුම
[නා.] යම් දෙයක් පිළිබඳ දැන උගත්කම

දැපෙනවා
[ක්‍රි.] ආඩම්බර වෙනවා/ නිරත වෙනවා/ තරයේ සිත් ඇද ගන්නවා (සං. දෘප්‍යති)

දැල
[නා.] ජාලය (පා. සං. ජාල)

දැලි
[නා.ප්‍ර.] දැව, ගල් අඟුරු, තෙල් ආදිය දැවීමේ දී නැගෙන දුමින් යම් යම් දේවල තැවරෙන කළු ද්‍රව්‍යය (පා. ජල්ලිකා සං. ජල්‍ය)

දැලි වළන්
[නා.ප්‍ර.] කෑම පිසීමෙන් කළුවන් වූ වළන්

දැල්ල
[නා.] 1. දැවී ඉතිරි වූ දෙය; දැලි (පා. ජල්ලිකා සං. ජල්‍ය) 2. ගින්නෙන් ඉහළට නැගෙන දලුව/ ගිනි දලුව (පා. ජාලා සං. ජ්වාල)

දැහැන
[නා.] චිත්ත සමාධිය; ධ්‍යානය (පා. ඣාන සං. ධ්‍යාන)

දැළි
[නා.ප්‍ර.] උඩු රැවුල (පා. දාඨිකා)

දැළි පිහිය
[නා.] හිසකේ හා රැවුල් කපන උපකරණය; කරකැත්ත

දැළි රැවුල, දැළි රැවුළ
[නා.] පිරිමින්ගේ දෙකොපුලෙහිත් නිකටෙහිත් උඩුතොලට ඉහළිනුත් ඇති රෝම රාශිය; රැවුල

දෑඟිලි
[නා.ප්‍ර.] ඇඟිලි දෙක

දෑරඟමිණ
[නා.] කපා ඔප දැමීමක් නොමැති ව ස්වභාවයෙන් ම කාන්ති විහිදුවන මැණික

දෑලය, දෑලේ
[නා.] යමක වම්පස හෝ දකුණුපස; දෙපැත්ත

දෑවාණ
[නා.ප්‍ර.] දිලිසෙන පාෂාණ විශේෂයක්; පළිඟු (සං. ජාතිපාෂාණ)

දිගංශය
[නා.] රේඛාවක් හෝ ආකාශ වස්තුවක් හෝ අන්තර්ගත තිරස් තලය හා මධ්‍යාහ්න රේඛා තලයන් අතර ඇති කෝණය

දිගන්තය
[නා.] දිශා කෙළවර; දුර බැහැර ප්‍රදේශය (සං. දිගන්ත)

දිගාමඬුල්ල
[නා.] නැගෙනහිර පළාතේ පිහිටි ප්‍රදේශයක නාමය

දිට්ඨ
[වි.] දුටු; දක්නා ලද (පා. දිට්ඨ)

දිට්ඨධම්මවේදනීය
[වි.] මෙලොව විපාක දෙන (පා. දිට්ඨධම්මවෙදනීය)

දිදාලය
[නා.] ගෙත්තම් කිරීමේ දී ඇඟිලි තුඩේ ආරක්ෂාවට දමන ලෝහ කොපුව (පුර්. dedal)

දිනකර
[නා.ප්‍ර.] හිරු; සූර්යයා (පා. සං. දිනකර)

දිනචර්යාව
[නා.] දවසේ කළ යුතු වැඩ කටයුතු (සං. දිනචර්යා)

දින දර්ශනය
[නා.] කැලැන්ඩරය

දිනනවා
[ක්‍රි.] ජය ගන්නවා

දිනමිණ
[නා.] හිරු; සූර්යයා

දිනිතිය
[නා.] මව (පා. ජනෙත්ති සං. ජනයිත්‍රි)

දිනිඳු
[නා.ප්‍ර.] හිරු; සූර්යයා

දිනිසුරු
[නා.ප්‍ර.] 1. සූර්යයා (සං. දිනෙශ්වර) 2. බුදුරජ (පා. ජිනිස්සර සං. ජිනෙශ්වර)

දිනුම
[නා.] පරාජයට පත් නොවීම; ජයග්‍රහණය

දිය අගළ, දිය අගල
[නා.] පුරාණයේ දී නගරාරක්ෂාව තකා නගරය වටා තනන ලද දිය ඇළ; පරිඛාව

දිය ඇල්ල
[නා.] කඳු පර්වත මුදුනින් ගලා හැලෙන දිය පාර

දිය කඳුර
[නා.] කඳු අතර පිහිටි දිය ගලා බසින දෙණිය

දියකැට පහණ
[නා.] වැවක ජල ප්‍රමාණය දක්වන ගල් කණුව

දියකෙළිය
[නා.] ගඟක හෝ පොකුණක හෝ දියට බැස පිහිනීම් ආදි වශයෙන් කරන ජල ක්‍රීඩාව (සං. ජලක්‍රීඩා)

දියණියෝ
[නා.] ගැහැනු දරුවා; දුව (පා. දුහිතු සං. දුහිතෘ)

දියබුබුළ
[නා.] වතුර යට සිට ගෝලාකාර හැඩයෙන් යුක්ත ව මතු වන වායු කැටිය/ පොළොව යටින් මතු වන දිය උල්පත

දියඹ
[නා.ප්‍ර.] ගංගා, මුහුදු ආදියෙහි ගැඹුරු දිය පෙදෙස

දියරැලි
[නා.ප්‍ර.] ඉහළට නගිමින් ද පහළට බසිමින් ද චංචන වන ජලය; දියරැල්ල

දියවැල
[නා.] නොකඩවා ගලා බස්නා දිය දහර; ජල ධාරාව

දියසුළිය
[නා.] වේගයෙන් එක තැන කැරකෙන දිය රැල්ල; දිය සළාව

දියසෙවෙල
[නා.] ඇල්ගී පැළෑටි විශේෂයක්; දිය හවරිය

දියළුම
[නා.] ලංකාවේ ප්‍රසිද්ධ දිය ඇල්ලක නාමය

දියළුව
[නා.] වතුරෙන් ගසාගෙන අවුත් තැන්පත් වූ පස

දියුණුව
[නා.] අභිවෘද්ධිය; සමෘද්ධිය; වඩා හොඳ තත්ත්වය (ප්‍රා. දිඋණ පා. දිගුණ සං. ද්විගුණ)

දිරනවා
[ක්‍රි.] යම් ද්‍රව්‍යයක තිබෙන ස්වභාවය වෙනස් වෙමින් ක්‍රමයෙන් ක්ෂය බවට පැමිණෙනවා; දිරාපත් වෙනවා (පා. ජීරති)

දිලිසෙනවා
[ක්‍රි.] ආලෝකය විහිදෙනවා; බැබළෙනවා (පා. ජලති සං. ජ්වලති)

දිලීර
[නා.ප්‍ර.] ක්ෂුද්‍ර ශාක වර්ගයක් (සං. දිලීර)

දිලෙනවා
[ක්‍රි.] ආලෝකය විහිදුවනවා; දිලිසෙනවා

දිවාවිහරණය
[නා.] දවල් කාලයේ විවේක සුවයෙන් විසීම

දිවිමකුළුවා
[නා.] විසකුරු මකුළු විශේෂයක නාමය

දිවෙල
[නා.] දිවි පැවැත්ම/ ජීවනෝපාය

දිව්‍ය
[වි.] දෙවියන් හා සම්බන්ධ; දෙව්ලොවට අයත්/ අලෞකික (සං. දිව්‍ය)

දිව්‍යචක්ෂුරභිඥානය
[නා.] මානුෂිකත්වය ඉක්ම වූ පිරිසිදු වූ ඍද්ධිමය බලයක් ඇති නුවණ

දිව්‍යඥානය
[නා.] මසැසින් නොදැකිය හැකි දුර වූ ද ආවරණය වූ ද දෑ දැකිය හැකි නුවණ (පා. දිබ්බඤාණ සං. දිව්‍යඥාන)

දිව්‍ය භවනය
[නා.] දෙවියන්ට අයත් වාසස්ථානය

දිව්‍යාක්‍ෂර
[නා.බහු.] සිංහල හෝඩියේ සුබ යැයි සම්මත අකුරු සමූහය

දිව්‍යාභරණ
[නා.ප්‍ර.] දෙවියන්ගේ ආභරණ

දිවෞෂධ
[නා.ප්‍ර.] දිව්‍යමය බලයක් ඇති බෙහෙත (සං. දිව්‍යෞෂධ)

දිශා දර්ශකය
[නා.] මාලිමා යන්ත්‍රය

දිශානතිය
[නා.] දිසාවකට යොමු කිරීම

දිශාව, දිසාව
[නා.] උතුර, දකුණ ආදි පැත්ත; දික් භාගය (සං. දිශා පා. දිසා)

දිෂ්ටිය
[නා.] මිනිසුන්ට ආරූඪ වන අමනුෂ්‍යාවේශය; අමනුෂ්‍ය බැල්ම (පා. දිට්ඨි සං. දෘෂ්ටි)

දිස්නය
[නා.] බැබළීම

දිළිඳු
[වි.] වත් පොහොසත්කම් නැති; අසරණ (පා. දළිද්ද සං. දරිද්‍ර)

දීඝ නිකාය
[නා.ප්‍ර.] සූත්‍ර පිටකයට අයත් පෙළ පොත් පසින් එකක් (පා. දීඝනිකාය)

දීඝවාපිය
[නා.] දිගාමඬුල්ල (පා. දීඝවාපි)

දීන
[වි.] නිවට; නියාලු/ කලකිරුණු (පා. සං. දීන)

දීපන
[වි.] බඩගින්න වඩන/ දල්වන/ පැහැදිලි කරන (සං. දීපන)

දීපවංශය, දීපවංසය
[නා.] ලංකාවේ පැරණි පාලි වංස කථාවක් (පා. දීපවංස)

දීපාවලී
[නා.ප්‍ර.] හින්දු ආගමික උත්සවයක් (සං. දීපාවලී)

දීමනාව
[නා.] ප්‍රදානය

දීර්ඝ
[වි.] කෙටි නොවන; ආයත/ දිගු කාලයක් පවත්නා (සං. දීර්ඝ)

දීර්ඝාක්ෂර
[නා.ප්‍ර.] දික් ව උච්චාරණය වන අකුර

දීර්ඝායුෂ
[නා.ප්‍ර.] දිගු කල් ජීවත්වීම (සං. දීර්ඝායු, දීර්ඝායුස්)

දුකුළා ඇවත
[නා.] උපසම්පදා වූ භික්ෂූන් සඳහා පනවන ලද ඇවැත් විශේෂයක් (පා. දුක්කටාපත්ති)

දුක්ඛය
[නා.] කායික හා මානසික පීඩන නිසා ඇති වන වේදනා සහගත හැඟීම (පා. දුක්ඛ සං. දුඃඛ)

දුක්ඛිත, දුඃඛිත
[වි.] දුකට පැමිණි; දුගී (පා. දුක්ඛිත)

දුක්ඛිතාවස්ථාව
[නා.] දුකට පත් ව සිටින අවස්ථාව

දුක්ගන්නාරාල
[නා.] රජුගේ පෞද්ගලික සමීප නිලධාරියා/ සේවකයන්ගේ දුක්ගැනවිලි විමසා බලන නිලධාරියා

දුක්ගැනවිලි
[නා.ප්‍ර.] හිරිහැරයක්, දුක් කරදරයක් සම්බන්ධයෙන් සහනයක් පතා වචනයෙන් හෝ ලියවිල්ලකින් හෝ කරන ආයාචනය

දුගුණ
[නා.ප්‍ර.] නොමනා ගතිය; දුර්ගුණ

දුටුගැමුණු
[නා.ප්‍ර.] සිංහල රජ කෙනකුගේ නාමය (පා. දුට්ඨගාමණී)

දුදනා
[නා.] යහපත් ගුණ නැති තැනැත්තා; අසත්පුරුෂයා (පා. දුජ්ජන සං. දුර්ජන)

දුනුකොළය
[නා.] වාහනවල තට්ටුවටත් අලවංගුවටත් අතර සවි කරන උපාංග විශේෂයක්

දුනුදණ්ඩ
[නා.] දුන්නෙහි මිට සහිත කොටස (පා. ධනුදණ්ඩ)

දුන්න
[නා.] ඊතල යොදා විදීම පිණිස භාවිත කරන ආයුධයක් (පා. සං. ධනු)

දුබල
[වි.] සවිය අඩු; දුර්වල (පා. දුබ්බල)

දුම්කෙණෙස්ස
[නා.] දුම් කබල

දුම්කොළය, දුංකොළය
[නා.] දුම් ගසේ කොළය

දුම්නළය
[නා.] කර්මාන්ත ශාලාවල දුම් පිට කිරීමට යොදා ඇති උපකරණය; දුම් පයිප්පය

දුම්මල
[නා.ප්‍ර.] ඇතැම් ගස්වලින් ලබා ගන්නා ලාටු වැනි ඇලෙනසුලු ඝන ද්‍රව්‍යයක්

දුම්රිය පළ, දුම්රිය පොළ
[නා.] දුම්රිය නවත්වන ස්ථානය

දුඹුටු
[නා.ප්‍ර.] දුඹුරු පැහැ වර්ණය/ දුම්මැස්සේ බැඳෙන දැලි

දුඹුරු
[නා.ප්‍ර.] පාට වර්ගවලින් එකක්; දුම් පැහැය

දුඹුලු, දුඹුළු
[නා.ප්‍ර.] දුම් වැදීම නිසා හටගන්නා වැදලි; දුම් සුඹුලු (සං. ධුමල, ධුමර)

දුඹුල්
[වි.] බලයෙන් අඩු; අබල දුබල (ප්‍රා. පා. දුබ්බල සං. දුර්වල)

දුරකථනය
[නා.] දුරකථනය

දුරලනවා
[ක්‍රි.] දුරු කරනවා; බැහැර කරනවා

දුරවබෝධය
[නා.] පහසුවෙන් නොතේරෙන බව (සං. දුරවබොධ)

දුර්ගන්ධ
[නා.ප්‍ර.] දුගඳ; අමිහිරි ගඳ (සං. දුර්ගන්‍ධ)

දුර්ගය
[නා.] යෑමට අපහසු තැන (සං. දුර්ග)

දුර්දශාව
[නා.] නරක කාලය (සං. දුර්දශා)

දුර්දාන්ත
[වි.] හික්මවීමට අපහසු (සං. දුර්දාන්ත)

දුර්බල
[වි.] සවිශක්තිය පිරිහුණු (සං. දුර්බල)

දුර්බෝධ
[වි.] තේරුම් ගැනීමට අපහසු (සං. දුර්බොධ)

දුර්භාග්‍ය
[වි.] අවාසනාවන්ත (සං. දුර්භාග්‍ය)

දුර්භික්ෂය
[නා.] ආහාර හිඟය; සාගතය (සං. දුර්භික්‍ෂ)

දුර්මතය
[නා.] වැරදි සිතුවිල්ල; සාවද්‍ය පිළිගැනීම (සං. දුර්මත)

දුර්මුඛ
[වි.] කලකිරුණු; අසතුටු (සං. දුර්මුඛ)

දුර්ලභ
[වි.] ලබා ගැනීමට අපහසු; හිඟ; විරල (සං. දුර්ලභ)

දුර්වර්ණ
[වි.] අව පැහැය (සං. දුර්වර්ණ)

දුර්වල
[වි.] ශක්තිය අඩු; බෙලහීන; දුබල (සං. දුර්වල)

දුලනවා
[ක්‍රි.] බබළනවා/ දිලිසෙනවා/ දැල්වෙනවා (පා. ජලති සං. ජ්වලති)

දුලබ
[වි.] ලබා ගැනීමට අපහසු; හිඟ; දුර්ලභ (පා. දුල්ලභ සං. දුර්ලභ)

දුශ්චරිතය
[නා.] නරක හැසිරීම; දුරාචාරය (සං. දුශ්චරිත)

දුශ්ශීල, දුස්සීල
[වි.] සීලයෙහි නොපිහිටි; දුසිල් (පා. දුස්සීල සං. දුශ්ශීල)

දුෂ්කර
[වි.] අසීරු; අමාරු (සං. දුෂ්කර)

දුෂ්කර ක්‍රියාව
[නා.] කිරීමට අපහසු ක්‍රියාව

දුෂ්කෘත
[වි.] වැරදි ලෙස කළ; වරදින් යුතු (සං. දුෂ්කෘත)

දුෂ්ට
[වි.] නපුරු; අයහපත්/ දූෂිත (පා. දුට්ඨ සං. දුෂ්ට)

දුෂ්ටක්ෂණය
[නා.] පින් නොකළ හැකි අයහපත් කාලය

දුෂ්ටාංග
[නා.ප්‍ර.] වැරදි අංග; අයහපත් අංග

දුෂ්ටාත්මය
[නා.] අයහපත් ආත්මය (සං. දුෂ්ටාත්මන්)

දුෂ්ටාධ්‍යාශය
[නා.ප්‍ර.] නරක අදහස; නපුරු සිතිවිල්ල

දුෂ්ටාර්ථය
[නා.] වැරදි කාරණය; අයහපත් අරුත

දුෂ්පරිභෝගය
[නා.] වැරදි සේ පාවිච්චි කිරීම; සාවද්‍ය පරිහරණය

දුෂ්පෝෂණය
[නා.] මන්දපෝෂණය (සං. දුෂ්පොෂ)

දුෂ්ප්‍රතිපත්ති
[නා.ප්‍ර.] වැරදි පිළිපැදීම; අයහපත් පැවැත්ම

දුස්සාධ්‍ය, දුඃසාධ්‍ය
[වි.] සුව කිරීමට අපහසු/ නැවත සකස් කළ නොහැකි (සං. දුඃසාධ්‍ය)

දුස්සීල
[වි.] දුශ්ශීල

දුස්ස්‍රාවිතාව, දුඃස්‍රාවිතාව
[නා.] ඇලෙන ගතිය; ඝන බව

දුහිතෘ
[නා.ප්‍ර.] ගැහැනු දරුවා; දුව (සං. දුහිතෘ)

දුහුනා
[නා.] ආධුනිකයා; නවකයා

දුහුල
[නා.] සිහින් නූලෙන් වියන ලද තුනී වස්ත්‍රය (පා. සං. දුකුල)

දුහුල් පිළි
[නා.ප්‍ර.] දුහුල

දුහුල් සළුව
[නා.] ඉතා සිනිදු වූ සාටකය (පා. සං. දුකුලසාටක)

දුහුවිලි
[නා.ප්‍ර.] සියුම් කැබලිවලට කැඩුණු පස් සහ වෙනත් ද්‍රව්‍ය අංශු; දූවිල්ල (පා. සං. ධූලි)

දුළුල්
[වි.] නොමනා; නොසරුප්; අසභ්‍ය (පා. දුට්ඨුල්ල)

දූ කෙළිය
[නා.] දාදු කැට ගෙන තරගයට කරන සූදුව (සං. ද්‍යුත ක්‍රීඩා)

දූත මණ්ඩලය
[නා.] රටක් නියෝජනය කරන නියෝජිත පිරිස

දූතයා
[නා.] නියෝජිතයා/ පණිවුඩකරුවා/ චරපුරුෂයා (පා. සං. දූත)

දූතලක්ෂණ
[නා.බහු.] පණිවුඩකරුගේ ඉරියවු/ සංදේශ කාව්‍යයක හසුන ගෙන යන්නා සතු ගුණාංග (සං. දූතලක්‍ෂණ)

දූරකථනය
[නා.] දුරින් සිටින දෙදෙනකු කථා කිරීමට හෝ පණිවිඩ හුවමාරුවට හෝ භාවිත කරන උපකරණය; ටෙලිෆෝනය (සං. දූරකථන)

දූරදර්ශී
[වි.] ඉදිරිය බලා ක්‍රියා කරන; මතු කාලය ගැන සිතා මතා ක්‍රියා කරන (සං. දූරදර්ශී)

දූරස්ථ
[වි.] දුරින් පිහිටි; දුර සිටි; ඈත (සං. දූරස්ථ)

දූරාතීතය
[නා.] ඈත අතීතය

දූරීකෘත
[වි.] දුරු කරන ලද; ඉවත් කළ (සං. දූරීකෘත)

දූරීභූත
[වි.] දුරු කරන්නා වූ; පහ වූ (සං. දූරීභූත)

දූරේක්ෂය
[නා.] දුර පිහිටි වස්තුවක් සමීප සේ පෙන්වන කණ්ණාඩිය

දූලි, දූවිලි
[නා.ප්‍ර.] ඉතා සියුම් පස් අංශු; රජස් (සං. ධූලි)

දූෂක
[වි.] කිලිටි කරන; අපිරිසිදු කරන (පා. දූසක සං. දූෂක)

දූෂණය
[නා.] අපිරිසිදු වීම; කිලිටි වීම/ සමාජ විරෝධී කටයුත්ත; දුරාචාරය (සං. දූෂණ)

දූෂිත
[වි.] අපිරිසිදු වුණු; කෙලෙසුණු (සං. දූෂිත)

දූෂ්‍ය
[වි.] කිලිටි; දූෂණය වූ (සං. දූෂ්‍ය)

දූසමාන
[වි.] අනුමාන; අවිනිශ්චිත; පදනමක් නැති (පුර්. duvidosa)

දෘඪ
[වි.] දැඩි; දළ; රළු (සං. දෘඪ)

දෘඪග්‍රහණය
[නා.] තදින් අල්ලා ගැනීම/ දැඩි ව එල්බ ගැනීම

දෘඪතර
[වි.] ඉතා දැඩි (සං. දෘඪතර)

දෘඪාංග
[නා.ප්‍ර.] පරිගණකයක යාන්ත්‍රික හා ඉලෙක්ට්‍රෝනික සංරචකය

දෘශ්‍ය
[වි.] පෙනෙන; දැකිය හැකි (සං. දෘශ්‍ය)

දෘශ්‍යකාව්‍යය
[නා.] නාට්‍යය

දෘශ්‍යමාන
[වි.] පෙනෙන්නට තිබෙන (සං. දෘශ්‍යමාන)

දෘශ්‍යාධාරය
[නා.] දක්නට ලැබෙන දේ; දෘෂ්ටිගෝචර වන දේ/ පෙනීම ලබා දීමට උපකාර වන උපකරණය

දෘශ්‍යාබාධ
[නා.ප්‍ර.] පෙනීම පිළිබඳ ආබාධ

දෘෂ්ට
[වි.] දුටු; පෙනුණු (පා. දිට්ඨ සං. දෘෂ්ට)

දෘෂ්ටාන්තය
[නා.] ප්‍රස්තුතය තහවුරු කිරීමට යොදන නිදර්ශකය; උදාහරණය (සං. දෘෂ්ටාන්ත)

දෘෂ්ටි
[වි.] ඇස හා සම්බන්ධ; ඇසට අයත්/ පෙනීම පිළිබඳ; දෘශ්‍ය (සං. දෘෂ්ටි)

දෘෂ්ටිකෝණය
[නා.] යම් වස්තුවක් හෝ කාරණයක් හෝ දෙස බලන ආකාරය

දෘෂ්ටිගෝචර
[වි.] ඇසට ගොදුරු වන; පෙනීමට හසු වන (සං. දෘෂ්ටිගොචර)

දෘෂ්ටිපථය
[නා.] ඇස හමුවේ පෙනෙන මුළු ප්‍රදේශය (සං. දෘෂ්ටිපථ)

දෘෂ්ටිපරාමර්ශය
[නා.] මිථ්‍යා විශ්වාස තදින් ග්‍රහණයට ගැනීම (පා. දිට්ඨිපරාමාස)

දෘෂ්ටි පරීක්ෂණය
[නා.] ඇස් පරීක්ෂාව/ බුද්ධි පරීක්ෂණ විශේෂයක්

දෘෂ්ටිවිතානය
[නා.] දෘෂ්ටිගෝලය ආවරණය වූ සංවේදී ස්තරය

දෘෂ්ටීන්ද්‍රිය
[නා.ප්‍ර.] පෙනීම ලබා ගන්නා ඉන්ද්‍රියය; ඇස

දෙණ
[නා.ප්‍ර.] දැව, ලෝහ ආදියෙන් තැනූ ඔරුවක හැඩය ඇති පෙට්ටිය/ මිනී පෙට්ටිය (පා. දොණ සං. ද්‍රොණ)

දෙණිය
[නා.] ගලින් හෝ දඬුවලින් හෝ සාදා ගන්නා ඔරුවක් වැනි වූ භාජනය/ නිම්නය; මිටියාවත/ ඕවිට (පා. දොණි සං. ද්‍රොණි)

දෙතන
[නා.] පියයුරු යුවල

දෙන
[නා.] 1. ධේනුව (පා. සං. ධෙනු) 2. පිරිස (පා. සං. ජන)

දෙපළ, දෙපොළ
[නා.] ස්ථාන දෙක/ පුද්ගලයන් දෙදෙනා/ ජෝඩුව

දෙපළු
[නා.ප්‍ර.] පළු දෙක; කොටස් දෙක

දෙපාර්තමේන්තුව
[නා.] පාලන ආයතනය (පුර්. departamento)

දෙපාර්ශ්වය
[නා.] දෙපක්ෂය (සං. ද්විපාර්ශ්ව)

දෙපිල
[නා.] කණ්ඩායම් දෙක

දෙබල
[නා.] ගසක අතු බෙදී ගිය තැන; කරුව

දෙමංසල, දෙමන්සල
[නා.] පාරවල් දෙකක් එකතු වන තැන/ එවැනි තැනක පිහිටි ශාලාව හෝ ගිමන්හල

දෙමලිච්චා, දෙමළිච්චා
[නා.] කුරුලු විශේෂයක් හඳුන්වන නාමය

දෙමහල්
[වි.] තට්ටු දෙකක් ඇති

දෙමළ
[නා.ප්‍ර.] ද්‍රවිඩ ජනයා/ ද්‍රවිඩ ජනයාගේ භාෂාව (පා. දමිළ)

දෙරණ
[නා.] පොළොව (පා. සං. ධරණී)

දෙරණිසුරු
[නා.ප්‍ර.] රජතුමා

දෙලොව
[නා.] මෙලොව හා පරලොව; උභය ලෝක

දෙවොල
[නා.] දේවාලය/ දෙවොල් පත්තිනි

දෙළුම්
[නා.ප්‍ර.] පලතුරු විශේෂයක් (ප්‍රා. දාඩිම පා. දාලිම සං. දාඩිම)

දේදුන්න
[නා.] ප්‍රිස්ම වර්ණ හතෙන් යුක්ත ව ඇතැම් අවස්ථාවල දී අහසේ දිස්වන දුන්නක හැඩය ඇති දර්ශනය

දේපළ, දේපොළ
[නා.] යම් පුද්ගලයකුට අයිති වස්තුව

දේවත්වාරෝපණය
[නා.] දෙවියකු ලෙස සැලකීම

දේවස්ථානය
[නා.] දෙවියන් වහන්සේ වැඩ සිටිතැයි සැලකෙන ස්ථානය; දෙවියන්ට පුද පූජා පවත්වන ස්ථානය

දේවාලය
[නා.ප්‍ර.] දෙවියන් වෙනුවෙන් ඉදි වූ මැදුර (සං. දෙවාලය)

දේශකයා
[නා.] කථා පවත්වන්නා; දේශනා කරන්නා (සං. දෙශක)

දේශ ගවේෂණය
[නා.] අලුත් රටවල් හා ඒවායේ තොරතුරු සොයා ගැනීමට යෑම

දේශගුණය
[නා.] අව්, වැසි, සුළං ආදිය නිසා දීර්ඝ කාලයක් තුළ ඇති වන ස්වාභාවික ගතිය

දේශනය
[නා.] යමක් පැහැදිලි කිරීම් වශයෙන් කරනු ලබන දීර්ඝ කථාව (සං. දෙශන)

දේශනාව
[නා.] කථන ස්වරූපයෙන් අන්‍යයන් වෙත කරන ප්‍රකාශය; දෙසුම; දේශනය (පා. දෙසනා සං. දෙශනා)

දේශපාලනඥයා
[නා.] දේශපාලන කටයුතුවල නිරත වීමෙන් ඒ ගැන දැනුම ලබා ගත් පුද්ගලයා

දේශපාලනය
[නා.] රට පාලනය කිරීම; රට පාලනය කිරීමේ ක්‍රමය

දේශප්‍රේමියා
[නා.] රටට ඇල්ම කරන්නා; දේශමාමකයා

දේශය
[නා.] රට; ජනපදය; ප්‍රදේශය (පා. දෙස සං. දෙශ)

දේශහිතෛෂී
[වි.] රට කෙරෙහි ඇල්ම ඇති; දේශයට හිතවත්

දේශාංශ
[නා.ප්‍ර.] මධ්‍යාහ්න රේඛාව; දේශාන්තර රේඛාව

දේශාටනය
[නා.] රට රටවල ඇවිදීම (සං. දෙශාටන)

දේශානුරාගය
[නා.] රට කෙරෙහි ඇති ඇල්ම; දේශය කෙරෙහි වූ භක්තිය

දේශාන්තර
[වි.] රටවල් අතර පවත්නා; ජාත්‍යන්තර/ නා නා රටවලට අයත්; විදේශීය (සං. දෙශාන්තර)

දේශාභිමානය
[නා.] රට පිළිබඳ ව උපන් ඇල්ම; මවුබිම කෙරෙහි ඇති ආඩම්බරය

දේශිය
[වි.] රටට අයත්; රටෙහි වූ (සං. දෙශීය)

දේහනික්ෂේප
[වි.] මරණින් පසු සිරුර තැන්පත් කරන (පා. දෙහනික්ඛෙපන)

දේහාණුව
[නා.] සත්ත්ව රුධිරයේ ඝන කොටසේ ඇති සෛලයක්/ සෛලයක් තුළ ඇති කුඩා අංශුව

දෛනික
[වි.] දිනය හා සම්බන්ධ; දිනයට අයත් (සං. දෛනික)

දෛවඥකාමධේනුව
[නා.] දඹදෙණි යුගයේ රචිත සංස්කෘත ජ්‍යෝතිෂ ග්‍රන්ථයක නාමය (සං. දෛවඥකාමධෙනු)

දෛවඥයා
[නා.] නක්ෂත්‍රය උගත් තැනැත්තා (සං. දෛවඥ)

දෛවය
[නා.] ඉරණම; නියතිය/භාග්‍යය; වාසනාව (සං. දෛව)

දෛවයෝගය
[නා.] නොසිතූ අයුරින් සිදු වන කාර්යය (සං. දෛවයොග)

දෛවෝපගත
[වි.] ඉරණමට අනුව එළඹුණු

දොඩමලු, දොඩමළු
[වි.] නිතර කථා කරන; වාචාල; මුඛරි

දොරගුළ
[නා.] දොරට සවි කළ අගුළ (පා. ද්වාරග්ගළ)

දොරටුපාලයා
[නා.] දොරටු රක්නා නිලධාරියා (පා. ද්වාරපාලක)

දොරපළුව
[නා.] දොර පියන

දොරපිළ
[නා.] ගෘහයක විවෘත කොටස; ඉස්තෝප්පුව

දොළ
[නා.ප්‍ර.] 1. හිතේ හටගන්නා දැඩි ආශාව; දොළදුක (පා. දොහළ සං. දොහල) 2. ගලා බස්නා දියපාර; කඳුර

දොළ පිදේනි
[නා.ප්‍ර.] යක්ෂ ප්‍රේතාදීන්ට දෙන ආහාර පානාදියෙන් යුතු තටුව

දොළස, දොළහ
[නා.] සංඛ්‍යාවක් හඳුන්වන නාමය

දෝණි
[නා.ප්‍ර.] ධාන්‍ය මිම්මක්; ද්‍රෝණිය (පා. දොණ සං. ද්‍රොණ)

දෝණිය
[නා.] 1. දුවණි; දියණිය 2. ඔරුවක් වැනි භාජනය/ කුඩා ඔරුව (පා. දොණි)

දෝනාව
[නා.] පොළොව යට හාරන උමග

දෝලනය
[නා.] ඒ මේ අතට පැද්දීම (පා. සං. දොලන)

දෝලාව
[නා.] උසුලාගෙන යන යාන විශේෂයක්/ ඔංචිල්ලාව; ඕවිල්ල (පා. සං. දොලා)

දෝලිය
[නා.] දෝලාව; සිවිගෙය/ රජ බිසව

දෝෂය
[නා.] වැරැද්ද; අනිෂ්ට විපාකය/ වා පිත් සෙම් කිපීමෙන් ඇති වන පීඩාව (සං. දොෂ)

දෝෂාභියෝගය
[නා.] නීතිය, සදාචාරය ඉක්මවා කටයුතු කරන පාලකයන්ට එරෙහිව අධිකරණ ක්‍රියාවලියක මුල් පියවර වශයෙන් චෝදනා ඉදිරිපත් කිරීම

දෝෂාරෝපණය
[නා.] දොස් පැවරීම; දොස් නැගීම

ද්‍යුති
[නා.ප්‍ර.] දූ කෙළිය; සූදු ක්‍රීඩාව (සං. ද්‍යුත)

ද්‍යූත
[නා.ප්‍ර.] කාන්තිය; ප්‍රභාව (සං. ද්‍යුති)

ද්‍යෝතක
[වි.] හෙළි කරන; ප්‍රකට කරන (සං. ද්‍යොතක)

ද්‍රවණය
[නා.] දියවීම හෝ දිය කිරීම (සං. ද්‍රවණ)

ද්‍රවණාංකය
[නා.] සීනි, ලුණු සහ ලෝහ ආදි කිසියම් ද්‍රව්‍යයක් ද්‍රව කිරීමට අවශ්‍ය තාපාංකය (සං. ද්‍රවණ+අංක)

ද්‍රවමානය
[නා.] ද්‍රවයක විශිෂ්ට ගුරුත්වය මැන ගන්නා උපකරණය

ද්‍රවශීලතාව
[නා.] ධනයක්, වස්තුවක් මුදල් බවට හරවනු ලැබීමට ඇති හැකියාව

ද්‍රවස්ථිති
[වි.] නිශ්චල ද්‍රවයන් පිළිබඳ

ද්‍රවිඩ
[නා.ප්‍ර.] ජාතියක නාමය හා එම ජාතියෙහි භාෂාව (සං. ද්‍රවිඩ)

ද්‍රවීකරණය
[නා.] ගෑස් ආදි වායුවක් හෝ ඝන ද්‍රව්‍යයක් හෝ දියර බවට පත් කිරීම (සං. ද්‍රවීකරණ)

ද්‍රවීභූත
[වි.] ද්‍රව බවට පත් වූ; දිය වූ

ද්‍රව්‍යය
[නා.] භෞතික වස්තුව; භාණ්ඩය/ මූලපදාර්ථය (සං. ද්‍රව්‍ය)

ද්‍රාවණය
[නා.] යම් ද්‍රව්‍යයක් ද්‍රාවකයක දිය කළ විට සෑදෙන මිශ්‍රණය (සං. ද්‍රාවණ)

ද්‍රාවිඩ
[වි.] ද්‍රවිඩයන්ට සම්බන්ධ (සං. ද්‍රාවිඩ)

ද්‍රැත
[වි.] ඉක්මන්; ශීඝ්‍ර (සං. ද්‍රැත)

ද්‍රැමය
[නා.] ගස; වෘක්ෂය (සං. ද්‍රැම)

ද්‍රේෂ්කාණය
[නා.] ජ්‍යෝතිෂයේ දී රාශියකින් තුනෙන් කොටසක් වන ප්‍රමාණය; 10ං ක ප්‍රමාණය (සං. ද්‍රේෂ්කාණ)

ද්‍රෝණ
[නා.ප්‍ර.] මිනුම් ප්‍රමාණයක නාමය; ලාස් හතර (සං. ද්‍රොණ)

ද්‍රෝණිය
[නා.] විශාල භාජනය/ මිනී පෙට්ටිය; දෙණ/ දෙණිය/ ඔරුව (සං. ද්‍රොණි)

ද්‍රෝහි, ද්‍රෝහී
[වි.] එදිරිවාදී වූ; සතුරු (සං. ද්‍රොහි)

ද්වන්ද්ව
[වි.] දෙදෙනකු හෝ යුග්මයක් හෝ අතර වන/ තර්කානුකූල; හේතු විද්‍යාත්මක (සං. ද්වන්‍දව)

ද්වය
[නා.ප්‍ර.] දෙක (පා. සං. ද්වය)

ද්වාත්‍රිංශත්
[නා.ප්‍ර.] දෙතිස; තිස්දෙක (සං. ද්වාත්‍රිංශත්)

ද්වාදශ
[නා.ප්‍ර.] දොළහ; දොළස (සං. ද්වාදශ)

ද්වාරමණ්ඩපය
[නා.] වටේට ආවරණය වන ලෙස තනන ලද ගෘහය හෝ ශාලාව

ද්වාරය
[නා.] දොරටුව; ප්‍රවේශ ස්ථානය (පා. සං. ද්වාර)

ද්වි
[වි.] දෙකකින් යුත් (සං. ද්වි)

ද්විගුණ
[වි.] දෙගුණය; දෙකෙන් වැඩි කරන ලද (සං. ද්විගුණ)

ද්විජ
[නා.ප්‍ර.] දෙවරක් උපන් තැනැත්තා; බමුණා/ පක්ෂියා/ සර්පයා (සං. ද්විජ)

ද්විතීය
[වි.] පළමු වැනි තැනට පසුව එන; දෙවැනි වූ (සං. ද්විතීය)

ද්විතීයික
[වි.] පසුව ඇති වූ; දෙවනුව හට ගත්

ද්විතුණ්ඩ
[වි.] කුඩා උල් දෙකක් සහිත

ද්විත්ව
[වි.] දෙකක් වූ (සං. ද්විත්‍ව)

ද්වීප
[නා.ප්‍ර.] ඇතා; හස්තියා (සං. ද්විප)

ද්විපාර්ශ්වික
[වි.] පැති දෙකක් ඇති; පාර්ශ්ව දෙකකින් යුක්ත වූ

ද්විභාෂා
[වි.] භාෂා දෙකකින් යුත්

ද්විලිංගික
[වි.] ලිංගද්වයයෙන් යුත්; ස්ත්‍රී ලිංග හා පුරුෂ ලිංග

ද්විවිධ
[වි.] විධි දෙකකින් යුත් (සං. ද්විවිධ)

ද්වීපය
[නා.] දූපත; දිවයින (සං. ද්වීප)

ද්වේෂය
[නා.] පුද්ගලයා දූෂ්‍ය කරන ස්වභාවය; වෛරය (සං. ද්වෙෂ)

ධජ
[නා.ප්‍ර.] කොඩිය (පා. ධජ සං. ධ්වජ)

ධජපතාක, ධජපතාකා
[නා.ප්‍ර.] යෂ්ටි අග බැඳි කොඩි හා හරහට බැඳිය හැකි ලෙස සකස් කරන ලද තුන්හුලස් කොඩි (පා. ධජපතාකා)

ධන
[නා.ප්‍ර.] රන් රිදී මිල මුදල් ආදි වස්තුව; ධනය/ එකතු කිරීමේ ලකුණ/ ඇති දෙය/ විදුලියෙහි විද්‍යුතයෙහි අග්‍ර දෙකෙන් එකක් (පා. සං. ධන)

ධනධාන්‍ය
[නා.බහු.] මිල මුදල් හා භෝග සම්පත් (සං. ධනධාන්‍ය)

ධනපති
[වි.] ධනය ඇති (සං. ධනපති)

ධනපරිත්‍යාගය
[නා.] වස්තුව දන් දීම

ධනරේඛාව
[නා.] අත්ලේ පිහිටි ප්‍රධාන රේඛාවලින් එකක්

ධනවාදය
[නා.] පෞද්ගලික ධනවතුන්ගේ ආධිපත්‍යය බලපවත්වන අර්ථක්‍රමය

ධනස්කන්ධය
[නා.] වස්තු රැස; ධන සම්භාරය

ධනාඪ්‍ය
[වි.] වස්තුවෙන් පිරුණු; ධනයෙන් සමෘද්ධ (සං. ධනාඪ්‍ය)

ධනාත්මක
[වි.] සාධනීය ගුණයෙන් යුත්

ධනු
[නා.ප්‍ර.] දුන්න/ එනම් ලග්නය (පා. සං. ධනු)

ධනුර්ධරයා
[නා.] දුන්න දරන්නා; දුනුවායා (සං. ධනුර්ධර)

ධනුශ්ශිල්පය
[නා.] දුනු ශිල්පය

ධනේශ්වර
[වි.] මුදල් හිමි; පොහොසත් (සං. ධනේශ්වර)

ධනෝපායන
[වි.] වස්තු උපයන; මුදල් රැස් කරන

ධනෝපාර්ජනය
[නා.] ධනය ඉපයීම; වස්තු සැපයීම

ධමනය
[නා.] පිඹීම/ පිඹින හක්ගෙඩිය (පා. සං. ධමන)

ධමනිය
[නා.] ශරීරයේ රුධිරය ගෙන යන නාළය (පා. සං. ධමනි)

ධම්පියා අටුවා ගැටපදය
[නා.] පාලි ධම්මපදට්ඨකථාවට ලියන ලද සිංහල ගැටපදය

ධම්මචක්කප්පවත්තන සූත්‍රය
[නා.] දම්සක් පැවතුම් සුතුර (පා. ධම්මචක්කප්පවත්තන සුත්ත)

ධම්මපදට්ඨකථාව
[නා.] පාලි අටුවා ග්‍රන්ථයක නාමය (පා. ධම්මපදට්ඨකථා)

ධම්මපදය
[නා.] සූත්‍ර පිටකයෙහි ඛුද්දක නිකායට අයත් බුදු සමයේ මූලධර්ම විවරණය වන පාලි පද්‍ය ග්‍රන්ථය (පා. ධම්මපද)

ධර
[වි.] උසුලන; දරන (පා. සං. ධර)

ධරණ
[වි.] උසුලන; දරන (සං. ධරණ)

ධරණීය
[නා.] පොළොව; පෘථිවිය; දෙරණ; ලෝකය (සං. ධරණී)

ධරණීතලය
[නා.] පොළොව මතුපිට පෙදෙස (සං. ධරණීතල, ධරණීතල)

ධරණීධර
[නා.ප්‍ර.] පර්වතය; කඳුවැටිය/ පෘථිවිය දරන්නා; විෂ්ණු දිව්‍යරාජයා (සං. ධරණීධර, ධරණීධර)

ධරමාන
[වි.] පවතින; ජීවත් වන; දිවමන් (පා. ධරමාන)

ධර්මකථික
[වි.] ධර්මය දේශනා කරන

ධර්මචාරිණි
[නා.ප්‍ර.] දහමෙහි හැසිරෙන තැනැත්තිය (සං. ධර්මචාරිණි)

ධර්මතා
[නා.ප්‍ර.] ස්වභාවය; ස්වභාව පිළිවෙල/ කලක් පුරුදු කළ චාරිත්‍ර ධර්ම (සං. ධර්මතා)

ධර්මදූතයා
[නා.] ධර්මප්‍රචාරයෙහි යෙදෙන්නා

ධර්මදේශනය
[නා.] දහම් දෙසීම; බණ කීම (පා. ධම්මදෙසන සං. ධර්මදෙශනා)

ධර්මධර
[වි.] ධර්මය මනා සේ දන්නා (පා. ධම්මධර සං. ධර්මධර)

ධර්මනිශ්‍රිත
[වි.] දහම් ඇසුරු කළ; ධර්මය ආශ්‍රිත

ධර්මපරායණ
[වි.] දහමට අනුව යන; ධර්මයෙහි ඇලුණු (සං. ධර්මපරායණ)

ධර්මප්‍රදීපිකාව
[නා.] මහාබෝධිවංශයට කළ පරිකථාව

ධර්මභාණ්ඩාගාරික
[නා.ප්‍ර.] දහම් ගබඩාවට අධිපති

ධර්මව්‍රත
[නා.ප්‍ර.] දහමට අනුකූල පැවැත්ම; ධර්මයෙහි හැසිරීම

ධර්මශ්‍රවණය
[නා.] දහමට කන් දීම; බණ ඇසීම (සං. ධර්මශ්‍රවණ)

ධර්මාචාර්ය
[නා.ප්‍ර.] ධර්මය උගන්වන ගුරුවරයා (සං. ධර්මාචාර්ය)

ධර්මාධිකරණය
[නා.] යුක්තිය පසිඳලීම; නඩු විභාග කිරීම/ යුක්තිය පසිඳලන විනිශ්චය ශාලාව; උසාවිය (සං. ධර්මාධිකරණ)

ධර්මානුශාසනය
[නා.] ධර්මානුකූල අනුශාසනය; ධර්මාවවාදය

ධර්මානුස්මෘතිය
[නා.] ධර්මය නැවත නැවත සිහි කිරීම; ධම්මානුස්සතිය (සං. ධර්මානුස්මෘති)

ධර්මාශෝක
[නා.ප්‍ර.] දඹදිව විසූ රජකෙනකුගේ නාමය (සං. ධර්මාශෝක)

ධර්මාසනාරූඪ
[වි.] ධර්මාසනයෙහි වැඩ සිටින; බණ අසුනෙහි වූ

ධර්මිෂ්ඨ
[වි.] ධර්මයෙහි නියුතු; දහමෙහි හැසිරෙන (සං. ධර්මිෂ්ඨ)

ධර්මෝපදේශය
[නා.] උපදේශය ගැබ් කොට ඇති ධර්මපාඨය (සං. ධර්මොපදෙශ)

ධවල
[වි.] සුදු; ශ්වේත (සං. ධවල)

ධවලච්ඡත්‍රය, ධවලඡත්‍රය
[නා.] සුදු කුඩය; සේසත

ධවල පත්‍රිකාව
[නා.] ඇතැම් අණ පනත් නීතිගත කිරීමට පෙර නිකුත් කරන නිල ලියවිල්ල

ධාතුකරඬුව
[නා.] ධාතු තැන්පත් කර ඇති මඤ්ජුසාව

ධාතු ගර්භය
[නා.] සර්වඥ ධාතු ආදි පූජා වස්තු තැන්පත් කිරීම සඳහා ස්තූප බඳෙහි මැද හිස් ව තබන කොටස/ ධාතු තැන්පත් කොට තැනූ ස්තූපය (සං. ධාතුගර්භ)

ධාතුඝර
[නා.ප්‍ර.] දාගබ් වටා ආවරණයට ඉදිකර ඇති ගොඩනැගිල්ල; වටදාගේ (පා. ධාතුඝර)

ධාතු නිධානය
[නා.] ධාතු තැන්පත් කොට තබන තැන; ධාතු තැන්පත් කිරීම

ධාතු පරිනිර්වාණය
[නා.] ශාසනාවසානයෙහි සිදුවෙතැයි සැලකෙන බුදුන්වහන්සේගේ ශාරීරික ධාතු අහෝසි වීම

ධාතුප්‍රකෘතිය
[නා.] ප්‍රත්‍යය එක්වීමට පෙර ආඛ්‍යාතයේ මුල් ස්වභාවය

ධාතුව
[නා.] ලෝකයේ විද්‍යමාන සියලු වස්තු දරා සිටීමට උපකාර වන මූලද්‍රව්‍ය/ බුද්ධාදි උතුමන්ගේ ශරීරයේ භස්මාවශේෂ (පා. සං. ධාතු)

ධාතුවංශය
[නා.] සම්භාව්‍ය සිංහල සාහිත්‍ය ග්‍රන්ථයක නාමය

ධාත්වර්ථය
[නා.] ක්‍රියා මූලයක් වූ ධාතුවකින් කියැවෙන අර්ථය

ධාන්‍යය
[නා.] වි ආදි සස්‍ය; පොතු සහිත ඇට වර්ග/ එක් ඇටයක් සහිත කුඩා වියළි ඵලය (සං. ධාන්‍ය)

ධාන්‍යාකාර
[වි.] වී ගොඩක හැඩය ගත්; ධාන්‍ය ගොඩක ආකාරයෙන් යුත්

ධාරක
[වි.] දරන; උසුලන (සං. ධාරක)

ධාරණය
[නා.] දැරීම; රඳා පැවැත්ම/ ඇසූ දුටු දේ ආදිය සිත්හි දැරීම/ සිත නියමිත අරමුණක පිහිටුවීම (පා. සං. ධාරණ)

ධාරණ ශක්තිය
[නා.] මතක තබා ගැනීමේ හැකියාව

ධාරණශීලතාව
[නා.] යකඩ, වානේ ආදියට කවනු ලැබූ කාන්දම් බලය රඳා පැවතීමේ ශක්තිය

ධාරණාව
[නා.] එක ම අරමුණක පැවතීම (සං. ධාරණා)	

ධාරණෝපචාරය
[නා.] ධාරණයට උපකාර වූ දෙය

ධාරානිපාත
[වි.] නොකඩවා දිය බිඳු හැලෙන; දිය දහරා ඇද හැලෙන (පා. සං. ධාරානිපාත)

ධාරාව
[නා.] නොකඩවා ගලා යන දෙය; අඛණ්ඩ ප්‍රවාහය/ ගලා යන විදුලිබලය; විද්‍යුත් ප්‍රවාහය (පා. සං. ධාරා)

ධාරිතාව
[නා.] යමක අල්ලන ප්‍රමාණය; අඩංගු වන ප්‍රමාණය

ධාරී
[වි.] උසුලන; දරා සිටින (සං. ධාරීන්)

ධාර්මික
[වි.] දහමට අනුකූල; දැහැමි; ධර්මානුකූල (සං. ධාර්මික)

ධාවක
[නා.ප්‍ර.] දුවන්නා; ධාවනයෙහි යෙදෙන්නා (පා. සං. ධාවක)

ධාවනපථය
[නා.] දිවීම කෙරෙන මාර්ගය/ ගුවන් යානය ගොඩබස්වන මාර්ගය

ධාවනය
[නා.] ඉතා වේගවත් ගමන; දිවීම/ ගලා යෑම; ගැලීම (පා. සං. ධාවන)

ධීමත්
[වි.] ප්‍රඥාවන්ත; නැණවත්; බුද්ධිමත් (සං. ධීමත්)

ධීර
[වි.] නුවණින් යුතු; පැනවත්; ප්‍රාඥ/ ධෛර්යය ඇති; දිරිමත් (පා. සං. ධීර)

ධීවර
[වි.] මසුන් මැරීමේ කර්මාන්තය හා සම්බන්ධ; මත්ස්‍ය කර්මාන්තයට අයත් (සං. ධීවර)

ධීශක්තිය
[නා.] බුද්ධි සාමාර්ථ්‍යය (සං. ධීශක්ති)

ධුතංගය, ධුතාංගය, ධූතාංගය
[නා.] කෙලෙසුන් තැවීමේ අංගය; ක්ලේශයන් තැවීමට උපකාර වන චර්යාව (පා. ධුතඞ්ග, ධූතඞ්ග)

ධුරනික්ෂේපය
[නා.] ධුරය අත්හැර දැමීම (පා. ධුරනික්ඛෙප)

ධුරන්ධර
[වි.] පදවිය උසුලන; ධුරය දරන (පා. සං. ධුරන්‍ධර)		

ධුරය
[නා.] ඉටු කළ යුතු කාර්යය; වගකීම/ පදවිය; නිලය/ දැරිය යුතු දෙය; වැඩිය යුතු කාරිය (පා. සං. ධුර)

ධුරාවලිය
[නා.] නිල පන්තිය; පදවි මාලාව

ධුරීණ
[වි.] පදවියෙහි නියුක්ත; නිලයෙහි රැඳි (සං. ධුරීණ)

ධූත
[වි.] කම්පා කරන ලද (සං. ධූත)

ධූපය
[නා.] පූජා පිණිස දල්වනු ලබන සුවඳ ද්‍රව්‍යය (සං. ධූප)

ධූමකේතුව
[නා.] වල්ගා තරුව (සං. ධූමකේතු)

ධූම පටලය
[නා.] පැතිරී පවතින (ඝන) දුම් රැස; විනිවිද නොපෙනෙන සේ පෙදෙසක් හෝ වස්තුවක් හෝ වසා සිටින දුම් එකතුව

ධූමය
[නා.] ගින්නෙන් නගින දුම; යමක් පිලිස්සීමෙන් නඟන ධූමය/ වාෂ්ප පටලය; මීදුම (සං. ධූම)

ධූමරථය
[නා.] වාෂ්ප බලයෙන් ධාවන කරවන වාහනය; දුම්රිය

ධූමායනය
[නා.] දුම් ගැස්සවීම (සං. ධූමායන)

ධූර්තයා
[නා.] සූදුව, මත්පැන් පානය ආදි දුසිරිතෙහි ගැලුණු තැනැත්තා (සං. ධූර්ත)

ධූලකය
[නා.] සිරුර ඇතුළෙහි ඇති වන රෝග කාරක ඓන්ද්‍රිය විෂ වායුව (සං. ධූලක)

ධූලි, ධූලී
[නා.ප්‍ර.] දූවිල්ල/ මල්රේණු (සං. ධූලි)

ධෘත
[වි.] දරන ලද/ රඳවාගත් (සං. ධෘත)

ධෘතරාෂ්ට්‍ර
[නා.ප්‍ර.] සතරවරම් දෙවිවරුන්ගෙන් එක් දෙවියකුගේ නාමය (සං. ධෘතරාෂ්ට්‍ර)

ධෘෂ්ටතාව
[නා.] ධෛර්යය; නිර්භීතභාවය (සං. ධෘෂ්ටතා)

ධේනුව
[නා.] එළදෙන/ සිංහ, මෘග, ව්‍යාඝ්‍ර ආදි සිවුපා සතුන්ගේ සහ හංස, කෝකිල, ගිරා වැනි පක්ෂීන්ගේ ගැහැනු සතා (පා. සං. ධෙනු)

ධෛර්යය
[නා.] විඳ දරා ගැනීමේ ශක්තිය; උත්සාහය (සං. ධෛර්යය)

ධෝවනය
[නා.] ජලයෙන් සේදීම; පිරිසිදු කිරීම (පා. ධොවන)

ධ්‍යානය
[නා.] භාවනාවෙන් ලබන සිතේ දැඩි එකඟ බව; දැහැන (සං. ධ්‍යාන)

ධ්‍යානලාභි, ධ්‍යානලාභී
[වි.] ධ්‍යාන උපදවා ගත්; ධ්‍යාන ලැබූ (පා. ඣානලාභී)

ධ්‍රැවය
[නා.] පෘථිවි අක්ෂයේ උතුරු කොනේ හා දකුණු කොනේ තිබෙන ලක්ෂ්‍යය/ ස්ථීරත්වය/ ඉලෙක්ට්‍රෝඩයක් හෙවත් විද්‍යුත් අග්‍රයක් (සං. ධ්‍රැව)

ධ්වංසනය
[නා.] විනාශ කිරීම (සං. ධ්වංසන)

ධ්වජය
[නා.] කොඩිය/ පුරුෂ ලිංගය (පා. ධජ සං. ධ්වජ)

ධ්වනිත
[වි.] ශබ්ද කරන ලද; වචනයෙන් පවසන ලද (සං. ධ්වනිත)

ධ්වනිතාර්ථය
[නා.] ව්‍යංග්‍යාර්ථය (සං. ධ්වනිතාර්ථ)

ධ්වනිය
[නා.] ශබ්දය; හඬ; රාවය/ කනෙන් දැනෙන සංවේදනය/ ව්‍යංග්‍යයෙන් ගත යුතු අර්ථය (සං. ධ්වනි)

ධ්වන්‍යාර්ථය
[නා.] වචනයෙන් පවසන අර්ථයට වඩා වැඩියමක් ඇඟවීම (සං. ධ්වන්‍යාර්ථ)

නක
[නා.] නිකාය (පා. නිකාය)

නක්ෂත්‍රඥයා
[නා.] ජ්‍යෝතිෂ්‍යය දන්නා තැනැත්තා (සං. නක්‍ෂත්‍රඥ)

නක්ෂත්‍රය
[නා.] තරුව/ තරු සමූහය/ ජ්‍යොතිශ්ශාස්ත්‍රය/ රාශි චක්‍රයේ විසිහතෙන් පංගුව; නැකත (සං. නක්‍ෂත්‍ර)

නඛය
[නා.] නිය; නියපොත්ත (පා. සං. නඛ)

නගණය
[නා.] සර්ව ලඝු ගණය; දේව ගණය (සං. නගණ)

නගනය
[නා.] ඇසිපියෙහි හට ගැනෙන බිබිල

නගර ගුත්තික
[නා.ප්‍ර.] පුරාණ භාරතයේ හා ලංකාවේ නගරාරක්ෂක සේවාවේ ප්‍රධානයා හැඳින්වූ නිල නාමය

නගරශෝධක
[නා.ප්‍ර.] නුවර පිරිසිදු ව තබා ගැනීම සඳහා සේවයේ යෙදෙන සේවකයා (පා. නගරසොධක)

නගර ශෝභිනිය
[නා.] වේශ්‍යාව; වෙසඟන (පා. නගරසොභිනී)

නගරශ්‍රීය
[නා.] පුරයෙහි අලංකාරය/ නගරය නමැති සිරිකත

නගරාධිපති
[නා.ප්‍ර.] නගර සභාවක ප්‍රධානයා (සං. නගරාධිපති)

නගරාන්තර
[නා.ප්‍ර.] නගර අතර/ නුවර ඇතුළත

නග්න
[වි.] නිරුවත්; නොවැසුණු (සං. නග්න)

නග්නීකරණය
[නා.] ස්වාභාවික හෝ කෘත්‍රිම හෝ හේතු නිසා කිසියම් පෙදෙසක් ශාකයන්ගෙන් තොර බවට පත් වීම/ පෘථිවි පෘෂ්ඨය ගෙවී යාම (සං. නග්නීකරණ)

නඟුල, නගුල
[නා.] සීසෑම පිණිස භාවිත කරන උපකරණයක නාමය; නංගලය (පා. නඞ්ගල සං. ලාඞ්ගල)

නටබුන්
[වි.] කැඩුණු බිඳුණු; විනාශ වී ගිය; නෂ්ට වූ

නණ්ඩුව
[නා.] වී, තිරිඟු ආදි ධාන්‍ය ඇටවල තුඩෙහි ඇති, දැඩි කෙන්ද

නද
[නා.ප්‍ර.] නාදය; ශබ්දය (පා. සං. නාද)

නදී තීර්ථය
[නා.] ගං තොටුපළ

නන
[නා.ප්‍ර.] කුඩයේ සැකිල්ල සාදා ඇති කූරු

නනරුත්
[වි.] නොයෙක් තේරුම් ඇති (සං. නානාර්ථ)

නන්දනය
[නා.] ප්‍රීතිය; සතුට; ප්‍රීණනය (පා. සං. නන්‍දන)

නන්දනෝද්‍යානය
[නා.] නන්දන වනය; නඳුනුයන (සං. නන්‍දනොද්‍යාන)

නන්නාඳුනන
[වි.] කිසිදු ඇඳිනීමක් නැති

නඳ
[නා.ප්‍ර.] ආනන්දය (පා. සං. නන්‍ද)

නඳුනුයන
[නා.] තව්තිසා දෙව්ලොව ඇතැයි සැලකෙන නන්දන උද්‍යානය

නඳුන්
[නා.ප්‍ර.] සතුට/ ශක්‍රයාගේ උද්‍යානය (පා. නන්‍දන)

නපුංසකයා
[නා.] ජන්මයේ දී ස්ත්‍රී හෝ පුරුෂ හෝ ලිංග නොමැති ව උපදින්නා; පණ්ඩකයා (පා. සං. නපුංසක)

නබ
[නා.] අහස; නුබ (පා. සං. නභ)

නභෝගර්භ
[නා.ප්‍ර.] අහස්ගැබ; ගුවන්තලය

නමුණුකුළ
[නා.ප්‍ර.] ලංකාවේ කඳු වැටියක නාමය

නම්නීකරණය
[නා.] අනුගත කිරීම

නම්‍ය
[වි.] නැමිය හැකි; නැමෙනසුලු/ නැඹුරුවන (සං. නම්‍ය)

නය
[නා.] ක්‍රමය; පිළිවෙල/ නීතිය; න්‍යාය (පා. සං. නය)

නයන
[නා.ප්‍ර.] මෙහෙයීම; පැමිණීම/ ඇස; නුවණ (පා. සං. නයන)

නයනෝන්මීලනය
[නා.] ඇස හැර බැලීම; ඇස් දල්වා බැලීම (සං. නයන+උන්මීලන)

නයියඩි වන්නම
[නා.] නයකුගේ ගමන් විලාසය පිළිබිඹු කරන නැටුම

නරනිඳු
[නා.ප්‍ර.] මිනිසුන් අතර ප්‍රධානයා; නරේන්ද්‍රයා; රජු (සං. නරෙන්‍ද්‍ර)

නරඹනවා
[ක්‍රි.] ඇසින් බලනවා; නිරීක්ෂණය කරනවා

නරාවළ
[නා.] කඳක් දිරා ගිය තැන වූ බිම් සිදුර/ ගැඹුරු වළ

නරේන්ද්‍රයා
[නා.] රජ; නරපතියා (සං. නරෙන්‍ද්‍ර)

නරේශ්වරයා
[නා.] රජු (සං. නරෙශ්වර)

නර්තනය
[නා.] නැටීම; නෘත්‍යය/ අලංකාර දර්ශනය; දෘශ්‍ය කාව්‍යය (සං. නර්තන)

නර්මාලාප
[නා.ප්‍ර.] හාස්‍යය උපදවන කථාව (සං. නර්මාලාප)

නල
[නා.ප්‍ර.] 1. හමන වායුව; මඳ සුළඟ; පවන (පා. සං. අනිල) 2. ගින්න; අග්නිය (සං. අනල)

නලිනී
[නා.ප්‍ර.] නෙළුම; පියුම/ වෛශ්‍රවණගේ රාජධානියට ව්‍යවහාර කළ නාමය; ආලකමන්දාව (සං. නලිනී)

නවකථාව
[නා.] නිර්මාණාත්මක ගද්‍ය ප්‍රබන්ධය

නවගුණවැල
[නා.] භාවනාවට යොදා ගන්නා ඇට මාලය

නවදැලි හේන
[නා.] වල් කොටා පුලුස්සන ලද බිම; පුලුස්සා අලුතින් සැකසූ හේන

නවනළු රස, නවනාට්‍ය රස
[නා.ප්‍ර.] නාට්‍යයකින් ලැබිය හැකි ශෘංගාර, හාස්‍ය, කරුණ ආදි වූ නව විධ රසයන්

නවාංශකය
[නා.] ජ්‍යෝතිෂයෙහි කියැවෙන රාශියක් නවයකට බෙදනු ලැබූ කොටස

නවීකරණය
[නා.] නව තාලයට සකස් කිරීම; අලුත් මුහුණුවරක් ගැන්වීම; අලුත් කිරීම

නවීන
[වි.] නූතන; අලුත්/පළපුරුද්දෙන් අඩු; ආධුනික (සං. නවීන)

නවෝදය
[නා.ප්‍ර.] අලුත් පිබිදීම (සං. නවොදය)

නව්‍ය
[වි.] අලුතින් ඇති කරන ලද; අලුත සැකසුණු (සං. නව්‍ය)

නෂ්ට
[වි.] විනාශ වූ; වැනසුණු/ ව්‍යර්ථ වූ; කඩ වූ/ අප්‍රකට; සැඟවුණු (සං. නෂ්ට)

නෂ්ටකාමය
[නා.] පුරුෂ ශක්තිය හීන වී යෑම

නෂ්ටාවශිෂ්ට
[වි.] නෂ්ටාවශේෂ

නෂ්ටාවශේෂ
[වි.] අභාවයට ගොස් ඉතිරි වූ; නැසී වැනසී ගොස් ශේෂ වූ

නස්නය, නස්‍යය
[නා.] නාසය මඟින් බෙහෙත් තෙල් ආදිය මොළයට පිවිසවීම; නස්‍ය කර්මය (සං. නස්‍ය)

නළ
[නා.ප්‍ර.] 1. නාළය; බටය උණ බට ආදී තෘණ ශාක විශේෂය (පා. නළ) 2. ද්‍රව වර්ග මනින මානයක්; නැළිය/ මල් නටුව (පා. නාළී) 3. රඟ දක්වන්නා/ නාට්‍යය; නැටුම (පා. සං. නාටක)

නළකාරයා
[නා.] බට පතුරුවලින් කුලු ආදි බඩු සාදන්නා; කුලුපොත්තා (පා. නළකාර)

නළඟන
[නා.ප්‍ර.] රඟපෑමෙහි යෙදෙන ස්ත්‍රිය; නිළිය (සං. නාටිකාඞ්ගනා)

නළදත
[නා.] දත් ඇන්දට පිටතින් ඇදුණු දත

නළ දරුවා
[නා.] නළයක් තුළ කලලයක් උපදවා මවු දරු ගැබට ඇතුළු කොට බිහිකරන දරුවා

නළල
[නා.] මුහුණේ දෙබැමට ඉහළින් හා හිසකෙස්වලට පහළින් ඇති ප්‍රදේශය (පා. ලලාට, නලාට)

නළවනවා
[ක්‍රි.] දරුවන් සනසනවා/ රවටනවා

නළ ළිඳ
[නා.] පොළොව යටට යාන්ත්‍රික නළයක් බස්වා සාදන ළිඳ

නළාව
[නා.] පිඹීමෙන් හඬ ගෙන දෙන සංගීත භාණ්ඩයක්

නළියනවා
[ක්‍රි.] ඒ අතට මේ අතට දඟලනවා

නළුව
[නා.] නැටුම; නාට්‍යය; නාටකය (පා. සං. නාටක)

නළුවා
[නා.] රඟපාන්නා

නාගකන්‍යාව
[නා.] නා ලොව වෙසෙන නාග මාණවිකාව (සං. නාගකන්‍යා)

නාගදරණ
[නා.ප්‍ර.] නාගයාගේ හකුළාගත් ශරීරය

නාග මාණික්‍යය
[නා.] ඇතැම් නාගයින්ගේ කණ්ඨයෙහි ඇතැයි විශ්වාස කෙරෙන මැණික

නාගරීකරණය
[නා.] යම් ප්‍රදේශයක් නාගරික ලක්ෂණ ගැන්වීම

නාටිකාංගනාව
[නා.] නළඟන (සං. නාටිකාඞ්ගනා)

නාට්‍යකරණය
[නා.] නාට්‍ය නිෂ්පාදනය කිරීම; නාට්‍යමය කටයුතු සිදු කිරීම

නාට්‍ය ශාස්ත්‍රය
[නා.] නාට්‍ය කලාව; නාට්‍ය පිළිබඳ ශාස්ත්‍රය (සං. නාට්‍යශාස්ත්‍ර)

නාණක
[නා.ප්‍ර.] කාසිය; පදක්කම; මුද්‍රාපිත ලෝහ ද්‍රව්‍යය (සං. නාණක)

නාථ
[නා.ප්‍ර.] බෝසත් දෙවිකෙනකුගේ නාමය (පා. සං. නාථ)

නානාප්‍රකාර
[වි.] නොයෙක් ආකාර; නන්වැදෑරුම්; විවිධ (සං. නානාප්‍රකාර)

නානු
[නා.ප්‍ර.] හිස සේදීම සඳහා භාවිත ද්‍රව සංයෝගය/ ඇතැම් ශාකවල ඇති බෙලසුල් ද්‍රව්‍යය (දෙ. நானம்)

නානුමුරය
[නා.] ස්නානය පිළිබඳ මෙහෙය

නාඳුනන
[වි.] හඳුනන්නෙ නැති; කලින් නොදන්නා.

නාභිය
[නා.] පෙකණිය; නැබ/ රථ චක්‍රයක මධ්‍යය/ කේන්ද්‍රය; ලක්ෂ්‍යය (පා. සං. නාභි)

නාමකරණය
[නා.] නම් තැබීම (පා. සං. නාමකරණ)

නාම ලේඛනය
[නා.] පුද්ගල හෝ යම් යම් ද්‍රව්‍ය ආදිය පිළිබඳ හෝ නාමයන් අනුපිළිවෙලින් ගොනු කළ ලේඛනය; නම් ලැයිස්තුව

නාමශේෂෝපගත
[වි.] නමින් පමණක් ඉතිරි වූ; අභාවයට ගිය

නාමසංඥා
[නා.ප්‍ර.] විභක්තියෙන් තොර වූ අර්ථවත් ශබ්ද රූපය (සං. නාමසංඥා)

නාමාවලිය
[නා.] නම් වැල; නම් ලැයිස්තුව (සං. නාමාවලි)

නාමෝපලක්ෂිත
[වි.] නමින් පමණක් හඟවන ලද

නාඹ, නහඹ
[වි.] තරුණ; පෝතක; නොමේරූ

නාඹර
[වි.] නොමේරූ/තරුණ; යෞවන

නාරායණ
[නා.ප්‍ර.] විෂ්ණු දෙවි (සං. නාරායණ)

නාරිලතා
[නා.ප්‍ර.] ස්ත්‍රී රූපයක හැඩය ගත් මනඃකල්පිත මල් විශේෂයක්

නාරිලාලිත්‍යය
[නා.] ලලනාවකගේ සුන්දරත්වය

නාරිලාවණ්‍යය
[නා.] කාන්තාවන්ගේ සුන්දරත්වය

නාලය
[නා.ප්‍ර.] නාළය

නාලාගිරි
[නා.ප්‍ර.] බුදුරදුන් ඝාතනයට සතුරන් විසින් මෙහෙයවන ලද ඇතා (පා. සං. නාලාගිරි)

නාලිකාව
[නා.] ගුවන්විදුලි හා රූපවාහිනී තරංග සම්ප්‍රේෂණය උදෙසා වෙන් කොට දී ඇති සංඛ්‍යාත පරාසය

නාලිකේර
[නා.ප්‍ර.] නාළිකේර

නාශක
[වි.] නසන; විනාශ කරන (සං. නාශක)

නාසික්‍ය
[වි.] නාසයෙන් උපදනා; නාසයෙන් උච්චාරණය කෙරෙන (සං. නාසික්‍ය)

නාස්තිය
[නා.] විනාශ කිරීම; නැති කිරීම (සං. නාස්ති)

නාස්ලණුව
[නා.] ගවාදි සතුන් හැසිරවීමට නාසය විද දමන ලණුව

නාළය, නාලය
[නා.] සිදුර සහිත සිලින්ඩරාකාර දිග බටය/ ලේ ගමන් කරන නහරය (පා. නාළ සං. නාඩ, නාල)

නාළි
[නා.ප්‍ර.] නහරය; නාඩිය/ ධාන්‍ය ආදිය මැනීමේ මිම්මක්; නැළිය (පා. නාළි)

නාළිකාව
[නා.] ඇතුළෙහි සිදුර ඇති දිගටි දඬුව; බටය; නළය/ නැළිය (පා. නාළිකා)

නාළිකේර, නාලිකේර
[නා.ප්‍ර.] පොල්; නෙරළු (පා. නාළිකෙර සං. නාලිකෙර)

නැගණී, නැඟණී
[නා.ප්‍ර.] බාල සොහොයුරිය; නංගී (සං. නග්නා දෙ. நங்கை)

නැටිල්ල
[නා.] නැටුම/ අසංවර හැසිරීම; දැඟලිල්ල

නැණ
[නා.ප්‍ර.] නුවණ; ඥානය (පා. ඤාණ සං. ඥාන)

නැණලු
[නා.] නුවණ නමැති ආලෝකය

නැණැති
[වි.] නුවණ ඇති

නැණැස
[නා.] නුවණ නමැති ඇස

නැන්දණිය
[නා.] පියාගේ සහෝදරිය/ බිරිඳගේ හෝ සැමියාගේ හෝ මව

නැබ
[නා.] නාභිය/ රථ චක්‍රයක මධ්‍යලක්ෂ්‍යය (පා. සං. නාභි)

නැබළ, නැබුළු
[වි.] මහත්; විශාල; ශක්තිමත්

නැඹුරු
[වි.] නැමුණු/ නෙරා ගිය (සං. නම්‍ර)

නැයිනි
[නා.ප්‍ර.] 1. නැයින්න; නයා යන්නෙහි ස්ත්‍රී ලිංග පදය (පා. නාගිනී) 2. සොරොව්ව (සං. නායිනී)

නැලිය
[නා.] නැළිය

නැළවිල්ල
[නා.] ‘නළවනවා’ යන්නෙහි භාව නාමය

නැළිය, නැලිය
[නා.] ධාන්‍ය හෝ ද්‍රව හෝ මනින මිම්මක් (පා. නාළි සං. නාලි)

නෑනණ්ඩි
[නා.] නෑනා

නෑඹිලිය, නෑබිලිය
[නා.] හාල් ගැරීම, සේදීම ආදිය සඳහා මුළුතැන්ගෙයි භාවිත කරන භාජන විශේෂය

නිකරුණෙහි, නිකරුණේ
[ක්‍රි.වි.] කරුණක් නැති ව; කරුණු රහිත ව; හේතුවක් නොමැති ව (පා. නික්කාරණ සං. නිෂ්කාරණ)

නිකසළ
[වි.] පිරිසිදු; පිවිතුරු කැලැල් නැති/ පැහැදිලි; නිරවුල්

නිකැලැල්
[වි.] කිලුටක් නැති; පිරිසිදු (සං. නිෂ්කලඞ්ක)

නිකිණි, නිකිනි
[නා.ප්‍ර.] එනම් චන්ද්‍ර මාසය/ සොයා ගත නොහැකි දේ; දුර්ලභ දෙය

නිකෘෂ්ට
[වි.] පහත්; අධම (සං. නිකෘෂ්ට)

නිකෙලෙස්
[වි.] කෙලෙස් රහිත වූ; කෙලෙස් නැති; නොකිලිටි (පා. නික්කිලෙස)

නික්ෂිප්ත
[වි.] බහා තබන ලද (සං. නික්‍ෂිප්ත)

නික්ෂේපණය
[නා.] හෙළීම; දැමීම; බහා තැබීම; තැන්පත් කිරීම/ තැන්පතුව; සඟවා තබන දෙය/ මරණය/ බෙහෙත් විදීම (සං. නික්‍ෂෙපණ)

නිගණ්ඨ
[වි.] තීර්ථක; ජෛනාගමික (පා. නිගණ්ඨ)

නිගමනය
[නා.] තීරණය; නිශ්චය; නියමය; තීන්දුව (පා. සං. නිගමන)

නිග්‍රහය
[නා.] නින්දාව; අවමානය (සං. නිග්‍රහ)

නිග්‍රෝධ
[නා.ප්‍ර.] නුග ගස (පා. නිග්‍රොධ)

නිඝණ්ඩු, නිඝණ්ටු
[නා.ප්‍ර.] වචන එක්තැන් කොට සම්පාදිත කෝෂ ග්‍රන්ථය (පා. නිඝණ්ඩු සං. නිඝණ්ටු)

නිට්ටා, නිට්ඨා
[නා.ප්‍ර.] අවසානය; කෙළවර; නිෂ්ඨාව (පා. නිට්ඨා)

නිතම්බය, නිතඹය
[නා.] උකුළ; කටිය

නිත්‍ය
[වි.] සැමදා පවතින; නොනවත්වා පවත්වා ගෙන යන/ ස්ථිර (සං. නිත්‍ය)

නිදන්ගත රෝගය
[නා.] සුව නොවී කලක් පවතින ආබාධය

නිදර්ශකය
[නා.] විශාල යමක් නියෝජනය කිරීමට ගනු ලබන සුළු කොටස (සං. නිදර්ශක)

නිදර්ශන
[නා.ප්‍ර.] උදාහරණය; නිදසුන (සං. නිදර්ශන)

නිදහස් චතුරශ්‍රය
[නා.] ජාතික නිදහස සැමරීම වෙනුවෙන් ඉදිකරන ලද ගොඩනැගිල්ල පිහිටි භූමි ප්‍රදේශය

නිදානය
[නා.] මුල් වූ හේතුව; මුල් කාරණය (පා. සං. නිදාන)

නිදැල්ලේ
[ක්‍රි.වි.] බන්ධනයකින් තොර ව; හුදෙකලාව

නිද්ධාරණය
[නා.] වෙන් කර ගැනීම (පා. නිද්ධාරණ)

නිද්‍රාව
[නා.] නින්ද (සං. නිද්‍රා)

නිද්‍රාශීලී
[වි.] නින්දට ගිජු; නින්දට වඩාත් කැමති; අලස (පා. නිද්දාසීලී)

නිද්‍රොපගමනය
[නා.] නිදා ගැනීම; නින්දට පිවිසීම (සං. නිද්‍රා+උපගමනය)

නිධනප්‍රාප්ත
[වි.] අභාවයට පත්; මැරුණු

නිධනය
[නා.] අභාවය; මරණය (සං. නිධන)

නිධානය
[නා.] සඟවා තැබූ වස්තුව; ආරක්ෂා කොට තැබූ ධනය; තැන්පත් කළ වස්තුව (පා. සං. නිධාන)

නිධානෝත්සවය
[නා.] නිධාන වස්තු තැන්පත් කිරීමේ උලෙළ; පූජ්‍ය වස්තුව නිධන් කිරීමේ පිංකම

නිධිය
[නා.] උත්පත්ති ස්ථානය; වාසස්ථානය; නිධානය/ ආකරය (පා. සං. නිධි)	

නිනව්ව
[නා.] සිහි කල්පනාව; නිශ්චය; මතකය/ නියම ස්ථානය; නිවැරදි ප්‍රදේශය

නින්දාලාපය
[නා.] පරිභව කරන වචනය

නිපාතනය
[නා.] පතිත වීම (පා. සං. නිපාතන)

නිපුණ
[වි.] ප්‍රවීණ; සමත්; ශූර (පා. සං. නිපුණ)

නිබන්ධනය
[නා.] බැඳීම; එකට යෙදීම; සංයුතිය/ ගද්‍ය-පද්‍ය රචනය; සාහිත්‍ය ලේඛනය (පා. සං. නිබන්‍ධන)

නිබන්ධනය
[නා.] බැඳී පවත්නා බව; ගද්‍ය-පද්‍ය රචනය/ ශාස්ත්‍රීය කෘතිය (පා. සං. නිබන්‍ධ)

නිමන්ත්‍රණය
[නා.] ආරාධනය; ඇරයුම/ බලකොට ඉල්ලීම; නියෝගය (සං. නිමන්ත්‍රණ)

නිමිත්ත පාඨකයා
[නා.] ලකුණු බලා ඉෂ්ටානිෂ්ට ඵල කියන්නා

නිමීලනය
[නා.] ඇසිපිය හෙළීම (පා. සං. නිමීලන)

නිමේෂණය
[නා.] ඇසිපිය හෙළන කාලය (සං. නිමෙෂණ)

නිමේෂය
[නා.] ඇසිපිය හෙළීම; ඇස්පිල්ලන් ගැසීම/ ඇසිපියක් හෙළන කාලය; මාත්‍රාවක් උසුරුවන කාලය (සං. නිමෙෂ)

නිම්නය
[නා.] පහත් තැන; වළ/ මිටියාවත; දෙණිය (පා. සං. නිම්න)

නිම්වළල්ල
[නා.] රෝදයේ පට්ටම; නිම/ ක්ෂිතිජය (පා. නෙමිවලය)

නිඹුල්
[වි.] එක් කුස එකට හොත්; එක් මවකගෙන් එක්වර උපන්

නියඟලා
[නා.ප්‍ර.] ගිනි දලුවක් මෙන් රතු කහ සුදු අලංකාර මල් පිපෙන වැලක් (පා. සං. ලාඞ්ගලී)

නියත විවරණය
[නා.] බෝධිසත්වයකු මතු බුදු වෙතැයි බුදුවරයකු විසින් ඔහු සම්මුඛයේ කරනු ලබන ප්‍රකාශය

නියන
[වි.] පමුණුවන; සසරින් නික්මෙන; මෙහෙයවන (පා. නිය්‍යානික) [නා.] වඩු උපකරණයක් (පා. නිඛාදන)

නියඹලාව
[නා.] ව්‍යංජන සකසන විශේෂ ක්‍රමයක්

නියාලු
[වි.] නිවට; මෝඩ; බැගෑපත්/ දුප්පත්; දිළිඳු

නියැලෙනවා
[ක්‍රි.] යෙදෙනවා; තත්පර වෙනවා; නියුක්ත වෙනවා

නියුමෝනියාව, නිවුමෝනියාව, න්‍යුමෝනියාව
[නා.] ශ්වාස නාලිකා හෝ පෙණහලු හෝ ආශ්‍රිතව සෑදෙන රෝගයක් (ඉං. pneumonia)

නියුරෝනය
[නා.] පෘෂ්ඨවංශිකයන්ගේ සහ සමහර අපෘෂ්ඨ වංශිකයන්ගේ ස්නායු පද්ධතිය පිළිබඳ මූලික සෛලය (ඉං. neurone)

නියෝජනය
[නා.] යෙදවීම; මෙහෙයවීම/ යමක් හෝ යමකු හෝ වෙනුවෙන් යොදවනු ලබන දෙය හෝ අය; යමකු වෙනුවෙන් පෙනී සිටීම (පා. සං. නියොජන)

නියෝජ්‍ය
[වි.] ප්‍රධානයා වෙනුවෙන් කටයුතු කිරීමේ වගකීම භාර ව සිටින (සං. නියොජ්‍ය)

නිරංකුශ
[වි.] නිදහස්; ස්වාධීන (සං. නිරඞ්කුශ)

නිරක්ෂය
[නා.] පොළොවේ උතුරු, දකුණු ධ්‍රැව දෙකට සමදුරින් පිිහිටි කල්පිත තිරස් රේඛාව; සමකය (සං. නිරක්‍ෂ)

නිරනුමානය
[නා.] සැක නැති බව; නො අනුමාන බව (සං. නිරනුමාන)

නිරපරාධ
[වි.] වරදින් තොර; නිදොස් (පා. සං. නිරපරාධ)

නිරපේක්ෂ
[වි.] බලාපොරොත්තු රහිත/ තනි; කේවල (සං. නිරපෙක්‍ෂ)

නිරභිලාෂි
[වි.] ඇලීමක් නැති (සං. නිරභිලාෂ)

නිරර්ථක
[වි.] පලක් නැති; නිෂ්ප්‍රයෝජන (සං. නිරර්ථක)

නිරලඹ
[වි.] නිරාලම්බ

නිරවද්‍ය
[වි.] වැරදි නැති; දොස් නැති; නිවැරැදි (සං. නිරවද්‍ය)

නිරවශේෂ
[වි.] ඉතිරි නැති; සම්පූර්ණ/වෙනස් නොවන; ඒකාන්ත (සං. නිරවශෙෂ)

නිරාකරණය
[නා.] විසඳීම; සමථය (පා. සං. නිරාකරණ)

නිරාකුල
[වි.] කලබල නොමැති; කරදර නැති/ අවුල් නොවූ; වියවුල් නොමැති/ පැහැදිලි; සරල; නොපැටලෙන (පා. සං. නිරාකුල)

නිරාමිෂ, නිරාමිස
[වි.] කෙලෙසුන්ගෙන් වෙන් වූ; උතුම් (පා. නිරාමිස සං. නිරාමිෂ)

නිරායුධ
[වි.] ආයුධ රහිත; යුද අවි නැති (සං. නිරායුධ)

නිරායුධකරණය
[නා.] යුද අවි තැනීම නවතා සටන් වැදීමේ ශක්තිය නැති කර දැමීම

නිරාලම්බ
[වි.] නොඑල්බෙන; නිදහස්/ පිහිටක් නැති (පා. සං. නිරාලම්බ)

නිරාවරණය
[නා.] අනාවරණය; එළිදරව් කිරීම (සං. නිරාවරණ)

නිරාශා
[වි.] ආශාවන්ගෙන් තොර; තෘෂ්ණා විරහිත (සං. නිරාශා)

නිරීක්ෂණය
[නා.] විමසුම් ඇසින් විශේෂ අවධානයෙන් බැලීම (සං. නිරීක්‍ෂණ)

නිරුද්ධ
[වි.] විනාශයට පත්; අභාවයට ගිය (පා. සං. නිරුද්ධ)

නිරුපධිශේෂ, නිරුපධිසේස
[නා.ප්‍ර.] ශරීරය ශේෂ ව තිබියදී කෙලෙසුන් නැසීම (පා. නිරුපධිසෙස සං. නිරුපධිශෙෂ)

නිරුපද්‍රව
[වි.] උවදුරු නැති; හානි නැති (සං. නිරුපද්‍රව)

නිරුපද්‍රැත
[වි.] උවදුරු රහිත (සං. නිරුපද්‍රැත)

නිරූපණය
[නා.] පැහැදිලි කිරීම; විස්තර කිරීම/ ක්‍රියාත්මක කර පෙන්වීම; ප්‍රදර්ශනය (සං. නිරූපණ)

නිරෝග, නීරෝග
[වි.] ලෙඩින් තොර; කායික හා මානසික ආබාධවලින් තොර (පා. නිරොග සං. නීරොග)

නිරෝධය
[නා.] අභාවය; විනාශය/ වැළැක්වීම; නැවැත්ම/ නිරෝධ සමාපත්තිය/ නිවන (පා. සං. නිරොධ)

නිරෝධායනය
[නා.] රෝගාබාධ බෝවීම වැළැක්වීම සඳහා ආශ්‍රිතයයන් වෙන් කර තැබීම

නිර්ජර
[වි.] ජරාවට නොයනසුලු (සං. නිර්ජර)

නිර්ඣර
[නා.ප්‍ර.] දිය ඇල්ල (සං. නිර්ඣර)

නිර්ණය
[නා.ප්‍ර.] නිශ්චය; නිගමනය/ විනිශ්චය; තීන්දුව (සං. නිර්ණය)

නිර්ණායක
[වි.] නිශ්චය කරන; ප්‍රමාණ කරන (සං. නිර්ණායක)

නිර්දය
[වි.] දයාව නැති; කරුණාවෙන් තොර

නිර්දිෂ්ට
[වි.] නිර්දේශ කළ/ දක්වන ලද; ඉදිරිපත් කළ (සං. නිර්දිෂ්ට)

නිර්දේශක
[වි.] දක්වන ඉදිරිපත් කරන (සං. නිර්දේශක)

නිර්දේශනය
[නා.] සාධක වශයෙන් දැක්වීම; ගෙනහැර පෑම

නිර්දේශ පාඨය
[නා.] විස්තර වශයෙන් දැක්වූ ගද්‍ය කොටස

නිර්දේශය
[නා.] ඉදිරිපත් කිරීම; දැක්වීම/ නියම කිරීම; නියමය/ විස්තර කථනය (සං. නිර්දේශ)

නිර්දෝෂ
[වි.] දොස් නැති; වරද නැති; නිදොස්

නිර්ධන
[වි.] ධනය නැති; ධන හීන; දුප්පත්

නිර්ධාරණය
[නා.] සමූහයකින් එකක් වෙන් කොට ගැනීම (සං. නිර්ධාරණ)

නිර්නාමික
[වි.] නමක් සඳහන් නොවූ

නිර්නාල ග්‍රන්ථිය
[නා.] නාල රහිත ව යාබද පටක හරහා තම ස්‍රාවයන් රුධිරයට යවන ග්‍රන්ථිය

නිර්ප්‍රභූ
[වි.] ප්‍රභූ නොවන (සං. නිර්+ප්‍රභූ)

නිර්බාධිත
[වි.] අවහිර නොකරනු ලැබූ; බාධා විරහිත (සං. නිර්බාධිත)

නිර්භය
[වි.] භය රහිත; බිය නැති (සං. නිර්භය)

නිර්භීත
[වි.] භය නැති; බිය නොවන (සං. නිර්භීත)

නිර්මල
[වි.] කිලුටෙන් තොර; පිරිසිදු/ වරද නැති; දෝෂ රහිත/ නිරවුල්; අව්‍යාකූල/ පැහැදිලි (සං. නිර්මල)

නිර්මාංස
[වි.] මසින් තොර වූ; මස් මාලු රහිත (සං. නිර්මාංස)

නිර්මාණකරණය
[නා.] යමක් නිර්මාණය කිරීම; යම් ප්‍රබන්ධයක් රචනා කිරීම

නිර්මාණය
[නා.] නැති යමක් ඇති කිරීම/ සෑදීම; නිපදවීම/ ප්‍රබන්ධය; රචනය (සං. නිර්මාණ)

නිර්මාණාත්මක
[වි.] අලුත් දේ නිපදවීම සම්බන්ධ; නව නිපැයුම් පිළිබඳ

නිර්මාතෘ
[නා.ප්‍ර.] යමක මූලාරම්භකයා/ යම් කිසිවක් නිපදවන්නා; නිර්මාණය කරන්නා/ මැවුම්කරුවා (සං. නිර්මාතෘ)

නිර්මාපණය
[නා.] නිර්මාණය කිරීම; මැවීම (සං. නිර්මාපණ)

නිර්යාණ
[වි.] නිවනට පමුණුවන (සං. නිර්යාණ)

නිර්යාත
[වි.] අපනයනය කළ; විදේශයන්ට යැවූ

නිර්ලජ්ජ
[වි.] ලජ්ජාවෙන් තොර වූ (සං. නිර්ලජ්ජ)

නිර්ලෝභ
[වි.] ලෝභ නැති; මසුරු නොවන (සං. නිර්ලොභ)

නිර්වාණය
[නා.] නිවන (සං. නිර්වාණ)

නිර්වාණාධිගමය
[නා.] නිර්වාණ ධර්මය සාක්ෂාත් කිරීම; නිර්වාණාවබෝධය (සං. නිර්වාණ+අධිගමය)

නිර්වාණාවබෝධය
[නා.] නිවන වටහා ගැනීම

නිර්විඝ්න
[වි.] උවදුරක් නැති (සං. නිර්විඝන)

නිර්වින්දන
[වි.] විඳීම් ස්වභාවයක් නැති; අසංවේදන

නිර්ව්‍යාජ
[වි.] බොරු නැති; රැවටීමක් නැති; සත්‍ය වූ (සං. නිර්ව්‍යාජ)

නිර්ව්‍යාධි
[වි.] නීරෝග; ලෙඩ නැති (සං. නිර්ව්‍යාධි)

නිල
[නා.ප්‍ර.] 1. තනතුර; නිලය (දෙ. நிலை) 2. ශරීරයේ පිහිටා ඇති මර්මස්ථානය [නා.] නීල වර්ණය (පා. සං. නීල)

නිලංකාරය
[නා.] ශාරීරික විසංඥ ගතියට පෙර මොහොතකට පමණ ඇති වන ඇස් අඳුරු වීම; විභ්‍රමය

නිල කාලය
[නා.] පදවියක රැඳී සිටින කාලය

නිලතල
[නා.බහු.] තනතුරු; පදවි

නිලධරයා, නිලධාරියා
[නා.] තනතුරක් දරන්නා

නිලධාරි
[වි.] තනතුරට අයත් [නා.ප්‍ර.] තනතුරක් දරන්නා

නිලධාරිනිය
[නා.] පදවියක් හෙවත් නිලයක් දරන කාන්තාව

නිල නොලත්
[වි.] විධිමත් ව පත්වීම් නොලැබ රාජකාරි කරන

නිල බලය
[නා.] තනතුර නිසා හිමි වන අධිකාරය

නිලමැස්සා
[නා.] ඩිප්ටෙරා ගෝත්‍රයට අයත් නිල් පැහැති මැසි වර්ගයක්

නිල මුද්‍රාව
[නා.] පදවිය පිළිබඳ සලකුණ; නිලයක් සනාථ කිරීම සඳහා වන තොරතුරු ඇතුළත් සටහන

නිලමේ
[නා.] රජවරුන් විසින් පත් කරන ලද නිලධරයා/ උඩරට ප්‍රභූ පවුල්වලට හෝ වැදගත් කුලයට හෝ අයත් තැනැත්තා (දෙ. நிலைமை)

නිලඹර
[නා.ප්‍ර.] නිල්වන් අහස/ නිල් පාට රෙද්ද (සං. නීලාම්බර)

නිලය
[නා.] 1. වාසය; වාසස්ථානය/ නවාතැන (පා. සං. නිලය) 2. තනතුර; පදවිය (දෙ. நிலை) 3. ශරීරයේ පිහිටා ඇති මර්මස්ථානය

නිල ලකුණ
[නා.] නිල ලාංඡනය

නිල ලාංඡනය, නිල ලාඤ්ඡනය
[නා.] පදවිය හෝ තනතුර හෝ හඳුනා ගැනීමට ඇති සලකුණ

නිලවරණය
[නා.] නිලයක් සඳහා කෙනකු තෝරා ගැනීමට පවත්වන ඡන්ද විමසීම

නිලිවැස්ස
[නා.] නොකඩවා වසින සිහින් පොද සහිත වැස්ස

නිලීන
[වි.] සැඟවුණු; නොපෙනෙන (පා. සං. නිලීන)

නිලුපුල්
[නා.ප්‍ර.] නිල් මහනෙල්; ඉන්දීවර (පා. නීලුප්පල සං. නීලොත්පල)

නිල් කටරොළු
[නා.ප්‍ර.] නිල් පැහැ මල් විශේෂයක්

නිල්මිණි
[නා.ප්‍ර.] නිල් පාට මැණික් විශේෂයක් (සං. නීලමණි)

නිල්වලා
[නා.ප්‍ර.] නිල් පැහැති වලාකුළු; නීල වර්ණ ජලය/ දකුණු ලක පිහිටි ගංගාවක නාමය

නිවන
[නා.] රාගාදි ගිනි නිවාලීමෙන් ලබන සැනසිල්ල (පා. නිබ්බාන සං. නිර්වාණ)

නිවනවා
[ක්‍රි.] ගිනි ආදිය නැති කරනවා/ උණුසුම අඩු කරනවා/ සංසිඳුවනවා

නිවරණය
[නා.] හංවඩුව; අඩයාළම

නිවර්තන
[වි.] නවතන; අවසන් වන/ මකර හා කර්කටක යන නිවර්තන දෙක ඇතුළත පිහිටි (පා. නිවත්තන සං. නිවර්තන)

නිවාරණය
[නා.] දුරු කිරීම; වැළැක්වීම; සංසිඳවීම (පා. සං. නිවාරණ)

නිවාසස්ථානය
[නා.] වාසය කරන තැන; නවාතැන

නිවේදනය
[නා.] දැනුම්දීම; දැන්වීම (සං. නිවෙදන)

නිවේශනය
[නා.] ඇතුළු කිරීම; ප්‍රවිෂ්ට කිරීම (සං. නිවෙශන)

නිවේසනය
[නා.] නිවාසය; නිවස (පා. සං. නිවෙසන)

නිශා
[නා.ප්‍ර.] හිරු බැසීම හා උදාව අතර වූ අඳුරු කාලය; රාත්‍රිය (සං. නිශා)

නිශාචර
[වි.] රාත්‍රී කාලයේ හැසිරෙන (සං. නිශාචර)

නිශ්චය
[නා.ප්‍ර.] ස්ථිර ලෙස ගන්නා ලද නිගමනය; තීන්දුව (සං. නිශ්චය)

නිශ්චල
[වි.] සෙලවීමක් නැති; ස්ථාවර (සං. නිශ්චල)

නිශ්චිත
[වි.] නියමිත; ඒකාන්ත; නො අනුමාන (සං. නිශ්චිත)

නිශ්‍රය
[නා.ප්‍ර.] ඇසුර; ආශ්‍රය/ ඇසුරු කරන තැන/ හේතුව; නිමිත්ත (සං. නිශ්‍රය)

නිශ්‍රිත
[වි.] ඇසුරු කළ; ඇතුළත්

නිශ්‍රීක
[වි.] නිසරු/ සුන්දරත්වයෙන් තොර (සං. නිශ්‍රීක)

නිශ්ශංක, නිශ්ශඞ්ක
[වි.] සැකයෙන් තොර; නිසැක (සං. නිඃශඞ්ක පා. නිස්සඞ්ක)

නිශ්ශබ්ද
[වි.] ශබ්දයක් නැති; නිහඬ; තුෂ්ණීම්භූත (සං. නිඃශබ්ද)

නිශ්ශරණාධ්‍යාශය
[නා.] නිස්සරණාධ්‍යාසය

නිශ්ශේෂ
[වි.] ඉතිරියක් නැති/ සකල (සං. නිඃශෙෂ)

නිශ්ශෝකී
[වි.] ශෝක නොකරන; කනගාටුවක් නැති (සං. නිඃශොක)

නිෂේධනය
[නා.] වැළැක්වීම; බාධා කිරීම (සං. නිෂෙධන)

නිෂේධය
[නා.] වැළැක්වීම; බාධා කිරීම (සං. නිෂෙධ)

නිෂේධ බලය
[නා.] වැළැක්වීමට ඇති බලය

නිෂ්කණ්ටක
[වි.] කටු නැති/ සොර සතුරු උවදුරු නැති (සං. නිෂ්කණ්ටක)

නිෂ්කර්ෂණය
[නා.] සාරය වෙන් කොට ලබා ගැනීම (සං. නිෂ්කර්ෂණ)

නිෂ්කලංක, නිස්කලංක
[වි.] නිකැලැල්; නිර්මල/ ආබාධ රහිත/ සන්සුන්/ විවේකී (සං. නිෂ්කලඞ්ක)

නිෂ්කාරණය, නිස්කාරණය
[නා.] හේතුවක් නොමැති (සං. නිෂ්කාරණ)

නිෂ්කාසනය
[නා.] නැවක් පිට වීමට පෙර තීරු බදු ගෙවීම හා සියලු බැඳීම්වලින් නිදහස් වීම/ බැංකුවක් මඟින් චෙක් සහ බිල් පත්‍ර හුවමාරු කර වෙනස පමණක් මුදලින් ගෙවීම (සං. නිෂ්කාසන)

නිෂ්ක්‍රමණය
[නා.] නික්ම යෑම/ විගමනය (සං. නිෂ්ක්‍රමණ)

නිෂ්ක්‍රාන්ත
[වි.] නික්මුණු; පහව ගිය (සං. නිෂ්ක්‍රාන්ත)

නිෂ්ක්‍රීය, නිෂ්ක්‍රීය
[වි.] ක්‍රියාකාරී නොවන; ප්‍රතිඵලයක් නොදෙන (සං. නිෂ්ක්‍රීය)

නිෂ්ඨාව
[නා.] කෙළවර; අවසානය/ රහත් බව (සං. නිෂ්ඨා)

නිෂ්ඨුර
[නා.ප්‍ර.] සැරපරුෂ; චණ්ඩ (සං. නිෂ්ඨුර)

නිෂ්ඨුර පරිග්‍රහණය
[නා.] දැඩි කොට අල්ලා ගැනීම

නිෂ්පත්තිය
[නා.] හට ගැනීම; උපත/ නිමාව; අවසන (සං. නිෂ්පත්ති)

නිෂ්පන්න
[වි.] උපන්; හට ගත් [නා.ප්‍ර.] නිෂ්පන්න ශබ්ද; භාෂාවක දේශීය ව ඇති වූ වචන (සං. නිෂ්පන්න)

නිෂ්පාදක
[වි.] අලුතින් යමක් උපදවන; නිපදවන (සං. නිෂ්පාදක)

නිෂ්පාදනය
[නා.] අලුතින් උපදවීම; නිර්මාණය කිරීම; නිපදවීම (සං. නිෂ්පාදන)

නිෂ්පාපී
[වි.] පවින් තොර; පව් නැති (සං. නිෂ්පාපී)

නිෂ්ප්‍රභ, නිෂ්ප්‍රභා
[නා.ප්‍ර.] නොබැබළීම/ ඉවත් කිරීම; අස් කිරීම; ප්‍රතික්ෂේප කිරීම (සං. නිෂ්ප්‍රභ, නිෂ්ප්‍රභා)

නිෂ්ප්‍රයෝජන
[වි.] පල ප්‍රයෝජන රහිත; නිරර්ථක (සං. නිෂ්ප්‍රයොජන)

නිෂ්ඵල
[වි.] ඵලයක් නැති; වැඩකට නැති (සං. නිෂ්ඵල)

නිසංසල
[වි.] නොසෙල්වෙන; නොසැලෙන; නිශ්චල

නිසග
[වි.] නිසර්ග

නිසරණ
[වි.] පිහිටක් නැති; අසරණ (සං. නිශ්ශරණ)

නිසර්ග
[වි.] ස්වාභාවික; සහජ (පා. නිසග්ග සං. නිසර්ග)

නිසල
[වි.] නොසෙල්වෙන; සංසුන් (සං. නිශ්චල)

නිසිත
[වි.] තියුණු කළ; මුවහත් කළ (පා. නිසිත සං. නිශිත) [නා.ප්‍ර.] 1. සිංහල හෝඩියේ අක්ෂර භේදයක්; ව්‍යඤ්ජනාක්ෂරය (පා. නිස්සිත සං. නිශ්‍රිත) 2. මධ්‍යම රාත්‍රිය; මැදියම් රැය (පා. නිසීථ සං. නිශීථ)

නිසීදනය
[නා.] හිඳීම; හිඳගැනීම/ ඉඳගන්නා අසුන; පත්කඩය (පා. නිසීදන)

නිසොල්මන
[නා.] නිසල බව; නිශ්චලතාව

නිස්කලංක
[වි.] නිෂ්කලංක

නිස්කාරණය
[නා.] නිෂ්කාරණය

නිස්සරණ
[නා.ප්‍ර.] සසරින් නික්මීම; නිර්වාණය (පා. නිස්සරණ)

නිස්සරණාධ්‍යාසය, නිශ්ශරණාධ්‍යාශය
[නා.] ලාභ, සත්කාර, කීර්ති, ප්‍රශංසාදියකින් තොර අදහස; ලාභාපේක්ෂාවෙන් තොර වූ අදහස

නිස්සාරණීය
[වි.] අත්හළ යුතු; නිදහස් විය යුතු (පා. නිස්සාරණීය)

නිහතමාන, නිහතමානි
[වි.] නසන ලද මානය ඇති; මානය නැති කළ (පා. නිහතමාන)

නිහීන
[වි.] ලාමක; පහත්; දීන (පා. සං. නිහීන)

නිළිය
[නා.] නාටිකාංගනාව; නළඟන

නීච
[වි.] පහත්; හීන; ලාමක/ යටහත් පහත්; අවනත (පා. සං. නීච)

නීතිඥයා
[නා.] නීතිය හදාළ තැනැත්තා

නීති පීඨය
[නා.] විශ්වවිද්‍යාලයක නීතිය පිළිබඳ උගන්වන ආයතනය

නීති විරෝධී
[වි.] නීතියට පටහැණි; ව්‍යවස්ථානුකූල නොවන

නීති විශාරද
[නා.ප්‍ර.] නීතිය පිළිබඳ හසළ දැනුමක් ඇත්තා

නීති ශාස්ත්‍රය
[නා.] පාලනය පිළිබඳ බලපැවැත්වෙන ව්‍යවස්ථා, රෙගුලාසි, ආචාර ධර්ම ආදිය සංගෘහිත ශාස්ත්‍රය; නීති විද්‍යාව

නීත්‍යනුකූල
[වි.] නීතියට එකඟ; නීතියට අනුගත

නීයානික
[වි.] නිවන කරා පමුණුවන (පා. නීයානික)

නීරක්තිය
[නා.] රුධිරය හීන වීම; රක්ත හීනතාව (සං. නීරක්ත)

නීරෝග
[වි.] නිරෝග

නීලකණ්ඨ
[නා.ප්‍ර.] ඊශ්වර/ මොනරා (සං. නීලකණ්ඨ)

නීලකසිණ
[නා.ප්‍ර.] යෝගාවචරයකු විසින් භාවනාවට අරමුණු කර ගනු ලබන නිල් පැහැති මණ්ඩලය (පා. නීලකසිණ)

නීලවර්ණ
[නා.ප්‍ර.] නිල් පැහැය (සං. නීලවර්ණ)

නීලෝත්පල
[නා.ප්‍ර.] නිල් මහනෙල් (සං. නීලොත්පල)

නීවරණ
[වි.] සිතෙහි කුසල ධර්ම වැඩීමට බාධා කරන (පා. නීවරණ)

නුගුණ
[නා.ප්‍ර.] නොමනා ගුණ; පහත් ගති/ අයහපත; අවැඩ (සං. නිර්ගුණ)

නුනුවණ
[නා.] නුවණ නැති බව; අඥාන බව

නුබ
[නා.ප්‍ර.] අහස; ආකාශය (පා. නභ සං. නභස්)

නුමුළා
[වි.] මුළා නොවී; නොරැවටී/ අප්‍රමාද ව

නුවණ
[නා.] ඥානය; නැණ

නුවණැස
[නා.ප්‍ර.] නුවණ නමැති ඇස

නුවන
[නා.] ඇස; නෙත

නුවර කලාවිය
[නා.] අනුරාධපුර දිස්ත්‍රික්කය හඳුන්වන නාමයක්

නූතන
[වි.] නවීන; අලුත් (පා. සං. නූතන)

නූර්ති
[නා.ප්‍ර.] ගීතමය නාට්‍ය විශේෂයක්

නූල
[නා.] හුය (දෙ. நூல்)

නෘත්‍ය
[නා.ප්‍ර.] රඟ දැක්වීම; නැටීම (සං. නෘත්‍ය)

නෘත්‍ය ශාලාව
[නා.] නැටුම් පැවැත්වෙන මන්දිරය

නෙක්ඛම්ම
[නා.ප්‍ර.] ගිහිගෙයින් නික්මීම; නෛෂ්ක්‍රම්‍යය (පා. නෙක්ඛම්ම සං. නෛෂ්ක්‍රම්‍ය)

නෙත්කලු, නෙත්කල්
[වි.] නෙත් පිනවන

නෙත් සඟළ
[නා.] ඇස් දෙක

නෙරළු, නෙරලු
[නා.] තාල වර්ගයට අයත් ගසක්; පොල් (පා. නාළිකෙර සං. නාලිකෙර)

නෙළනවා
[ක්‍රි.] 1. කඩනවා; සිඳිනවා (පා. නිඩ්ඩෙති) 2. නිර්මාණය කරනවා; අඹනවා

නෙළුම්, නෙලුම්
[නා.ප්‍ර.] ජලජ පුෂ්ප විශේෂයක්; පියුම

නෙළුම්
[නා.] ‘නෙළනවා’ යන්නෙහි භාව නාමය

නෙළුම් කවි
[නා.බහු.] හේන් කුඹුරු ආදියෙහි අස්වැන්න හෝ වල් හෝ නෙළීමේ දී ගායනා කරන ජන කවි

නෙළුඹු
[නා.ප්‍ර.] නෙළුම්

නේතෘ
[නා.ප්‍ර.] මුල් තැනැත්තා; ප්‍රමුඛයා (සං. නෙතෘ)

නේත්‍ර ප්‍රතිෂ්ඨාපනය
[නා.] පිළිමයක නෙත් තැබීම

නේත්‍රාභිරාම
[වි.] නෙත් පිනවන

නේපථ්‍යය
[නා.] ඇඳුම් පැළඳුම්; වේශය/ රඟහලක වේදිකාවේ නළු නිළියන් ඇඳුම් අන්දවන හෝ වේශ ගන්වන හෝ කොටස (සං. නෙපථ්‍ය)

නෛක
[වි.] එකකට වැඩි වූ; විවිධ; නොයෙක් (සං. නෛක)

නෛතික
[වි.] නීතිය පිළිබඳ; නීත්‍යනුකූල

නෛපුණ්‍යය
[නා.] සපුරා දත්බව; නිපුණබව (සං. නෛපුණ්‍ය)

නෛමිත්තක, නෛමිත්තික
[වි.] නිමිති අනුව ශුභාශුභ කියන (සං. නෛමිත්තික)

නෛරුක්තික
[වි.] නිරුක්ති පිළිබඳ; ශබ්දයන්ගේ මූල ප්‍රභවය ආදි ලක්ෂණ සම්බන්ධ වූ (සං. නෛරුක්තික)

නෛර්යාණික
[වි.] නිවනට පමුණුවන; නිවනට අයත් (සං. නෛර්යාණික පා. නීයානික, නිය්‍යානික)

නෛෂ්ක්‍රම්‍යය
[නා.] ගිහිගෙයින් නික්මීම; ප්‍රව්‍රජ්‍යාව (පා. නෙක්ඛම්ම)

නෛසර්ගික
[වි.] ස්වභාවයෙන් සිදු වූ හෝ ඇති වන; සහජ (සං. නෛසර්ගික)

නොඉඳුල්, නොයිඳුල්
[වි.] අනුභව නොකළ; පරිහරණය නොකළ

නොකිලිටි
[වි.] කිලුටු නොවූ; පවිත්‍ර

නොණ්ඩි
[වි.] එක කකුලකින් විකෘති ලෙස ඇවිදින; කොරගසන (දෙ. நோண்டி)

නොතීසිය
[නා.] දැන්වීම; නිවේදනය; අධිකරණයේ පෙනී සිටින ලෙස දන්වන ලේඛනය (පුර්. noticia)

නොපනත්කම, නොපණත්කම
[නා.] සමාජ සම්මතයට පටහැණි ක්‍රියාව; නුසුදුසු ක්‍රියාව

නොපහළ
[වි.] පහර නොදුන්/ අප්‍රකට

නොපැකිළ
[ක්‍රි.වි.] නැවතීමක් නැතිව; පැකිළීම් රහිතව/ පැතිරී; විසිරී

නොපිරිහෙළා
[වි.] කඩනොකර; මඟනොහැර

නොමැළි
[වි.] කම්මැළි නැති; කඩිසර

නොමිලයේ
[ක්‍රි.වි.] මුදල් ගෙවීමක් නැති ව

නොලස
[නා.] ඉක්මන; අප්‍රමාදය

නොවළහා
[ක්‍රි.වි.] නොසඟවා; වසන් නොකර

නොසණ්ඩාල
[වි.] නොහික්මුණු

නොහික්මුණු
[වි.] හික්මීමක් නැති

නෞකාව
[නා.] නැව (සං. නෞකා)

න්‍යෂ්ටික
[වි.] න්‍යෂ්ටිය පිළිබඳ වූ

න්‍යෂ්ටිය
[නා.] මැද කොටස; කේන්ද්‍රය/ සෛලයක් තුළ ඇති ප්‍රධාන අවයවය/ පරමාණුවක ධන ආරෝපිත ප්‍රෝටෝන හා ආරෝපණ රහිත න්‍යුට්‍රෝනවලින් යුත් කේන්ද්‍රීය කොටස (සං. න්‍යෂ්ටි)

න්‍යාය
[වි.] නීතිය සම්බන්ධ; න්‍යාය පිළිබඳ/ ක්‍රමය පිළිබඳ වූ (සං. න්‍යාය)

න්‍යාය පත්‍රය
[නා.] කිසියම් සභා වාරයක දී කළ යුතු වැඩ අනුපිළිවෙළින් දක්වන ලේඛනය

න්‍යායානුකූල
[වි.] ක්‍රමයට අනුකූල වූ; නීතියට අනුව පවත්නා (සං. න්‍යාය+අනුකූල)

න්‍යායානුසාරයෙන්
[ක්‍රි.වි.] ක්‍රමයට හෝ සම්මතයට හෝ අනුරූප ව (සං. න්‍යාය+අනුසාර)

න්‍යාසය
[නා.] ස්ථාපනය/ විස්තරය; විවරණය/ ගීතයක අවසාන ස්වරය (සං. න්‍යාස)

පංකජ, පඞ්කජ
[නා.ප්‍ර.] පියුම. නෙළුම/ උපුල; මහනෙල් (පා. සං. පඞ්කජ)

පංකාදු
[වි.] ඉතා හොඳ; වටිනා/ උසස්; පැසසිය යුතු (පුර්. pancado)

පංකාව
[නා.] පවන් ගැසීමට ක්‍රියාකරවන උපකරණය; ෆෑන් එක (උර්. හි. පඞ්ඛා ප්‍රා. පඞ්ඛ)

පංගුව
[නා.] කොටස/ බිම් කට්ටිය/ කිසියම් සේවයක් භාර ජන කොට්ඨාසය/ ප්‍රභේදය (දෙ. பங்கு)

පංච, පඤ්ච
[නා.ප්‍ර.] සංඛ්‍යාවක්; පහ (පා. සං. පඤ්ච)

පංච කල්‍යාණය, පඤ්ච කල්‍යාණය
[නා.] කාන්තාවන්ගේ රූප ශෝභාවට අයත් කේශ, මාංශ, දන්ත, ඡවි, වය; යන අංග පහ (පා. පඤ්චකල්‍යාණ)

පංචකාම, පඤ්චකාම
[නා.ප්‍ර.] බුදු දහමෙහි ඉගැන්වෙන කාම වස්තු පහ (පා. පඤ්චකාම)

පංච කෙළිය, පඤ්ච කෙළිය
[නා.] කවඩි බෙල්ලන් යොදාගෙන කරන ගෘහස්ථ ජන ක්‍රීඩාවක්

පංචගෝරස, පඤ්චගෝරස
[නා.] පස්ගෝරස (පා. පඤ්චගොරස)

පංච තූර්ය, පඤ්ච තූර්ය
[නා.ප්‍ර.] ආතත, විතත, විතතාතත, ඝන, ශුෂිර යන වාද්‍ය භාණ්ඩ

පංචනාරී ඝටය, පඤ්චනාරී ඝටය
[නා.] කළයක හැඩය ලැබෙන සේ ස්ත්‍රී රූප පහක් එකිනෙකට ඈඳා අඳින චිත්‍රයක්

පංචනීවරණ, පඤ්චනීවරණ
[නා.] කුසල් දහම් වැඩීමට බාධා කරන කාමච්ඡන්ද, ව්‍යාපාද, ථීනමිද්ධ, උද්ධච්ච කුක්කුච්ච, විචිකිච්ඡා යන සිතිවිලි පහ (පා. පඤ්චනීවරණ)

පංචභේරි, පඤ්චභේරි
[නා.ප්‍ර.] තූර්ය නාද පැවැත්වීම සඳහා භාවිත කරන බෙර වර්ග පහ

පංචවිධ, පඤ්චවිධ
[වි.] පස් ආකාර (පා. පඤ්චවිධ)

පංචශීලය, පඤ්චශීලය
[නා.] පස්පව්වලින් වැළකී සිටීමේ ශීලය; පන්සිල් (සං. පඤ්චශීල)

පංචාංග, පඤ්චාංග
[වි.] අංග පහකින් යුතු (සං. පඤ්චාඞ්ග)

පංචායුධ, පඤ්චායුධ
[නා.ප්‍ර.] පැරණි කාලයේ යුද්ධය සඳහා භාවිත කළ ආයුධ පහ/ ග්‍රහ අපල දුරුකිරීමට ළදරුවන්ට පලඳවන මාල පෙත්තේ කැටයම් කොට ඇති ආයුධ පහ

පංචාස්‍රය, පඤ්චාස්‍රය
[නා.] පැති පහක් ඇති රූපය; පස් පට්ටම; පඤ්ච කෝණය

පංචේන්ද්‍රිය, පඤ්චේන්ද්‍රිය
[නා.ප්‍ර.] ඇස, කන, දිව, නාසය, සම/ශ්‍රද්ධා, වීර්ය, සති, සමාධි, ප්‍රඥා/සුඛ, දුක්ඛ, සොම්නස, දොම්නස, උපේක්ෂා (සං. පඤ්චෙන්‍ද්‍රිය)

පංචෝඩය
[නා.] ඉලෙක්ට්‍රෝඩ පහකින් සමන්විත තර්මයින නළය

පංජරය, පඤ්ජරය
[නා.] සැකිල්ල; රාමුව/ කූඩුව; මැදිරිය/කවුළුව (පා. පඤ්ජර)

පංසුකූල
[නා.ප්‍ර.] සොහොන්, කසළ ගොඩවල් ආදියෙහි පස් මතුපිට දැමූ තිබුණු රෙද්ද (පා. පංසුකූල)

පංසුකූල චීවරය
[නා.] පංසුකූල වස්ත්‍රයෙන් මසන ලද සිවුර; පාංශුකූල චීවරය (පා. පංසුකූල චීවර)

පක්කලි, පක්කිලි
[වි.] පහත්; හීන; අනුන්ට ගැතිකම් කරන (දෙ. போக்கிலி)

පක්ෂග්‍රාහි
[වි.] මධ්‍යස්ථ නොවන

පක්ෂය
[නා.] පක්ෂීන්ගේ පියාපත/ පැත්ත; භාගය/ පසළොස් දවස/ පක්ෂපාතකම/ දේශපාලන සංවිධානය (සං. පක්‍ෂ)

පක්ෂාඝාත
[නා.ප්‍ර.] අංසභාගය; ආඝාතය (සං. පක්‍ෂාඝාත)

පක්ෂි ගණය
[නා.] කුරුලු රංචුව

පක්ෂිධේනුව
[නා.] කිරිල්ලිය

පක්ෂියා
[නා.] කුරුල්ලා (සං. පක්‍ෂි)

පක්‍ෂ්මය
[නා.] ඇස් පිහාටුව/ අක්ෂි ගෝලය/ බීජාණුවක තිබෙන කෙන්දක් වැනි උපාංගයක්/ සෛලයක මතුපිට සිට නෙරූ සිහින් සෛල ප්ලාස්මීය කෙඳිවලින් එකක්

පගලිය, පගළිය
[නා.] දුන්නට ඊය අමුණන තැන; ඊ දැත්ත

පගාව
[නා.] අල්ලස/ ගාස්තුව; කුලිය; ගතමනාව (පුර්. pagao)

පගෝදිය
[නා.] ලක්දිව භාවිත වූ පැරණි රන් හෝ රිදී හෝ කාසියක්; වරාගම් (පුර්. pagodi)

පඞ්ක, පංක
[නා.ප්‍ර.] මඩ; කලල/ චූර්ණ; කල්ක (පා. සං. පඞ්ක)

පඞ්කජ
[නා.ප්‍ර.] පංකජ

පචනය
[නා.] ආහාර පිසීම/ දැවීම; පිලිස්සීම/ පැසීම; දිරවීම (සං. පචන)

පච්ච
[නා.ප්‍ර.] කොළ පැහැය/ මරකත මැණික/ සමෙහි කොටන රූපය (දෙ. பச்சை)

පජ්ජෝතය
[නා.] ප්‍රදීපය; පහන (පා. පජ්ජොත)

පඤ්ච කකුධ භාණ්ඩ, පංච කකුධ භාණ්ඩ
[නා.බහු.] රජ තනතුරට හිමි වල්විදුනාව, ශීර්ෂ පලඳනාව, කඩුව, සේසත හා මිරිවැඩිසඟල

පඤ්චබාණ, පංචබාණ
[නා.ප්‍ර.] අනංගයා/ අනංගයාගේ ඊතල ලෙස සැලකෙන පියුම්, හෝපලු, මී අඹ, දෑසමන්, නිලුපුල් යන මල් පහ (සං. පඤ්චබාණ)

පඤ්චශිඛයා, පංචශිඛයා
[නා.] දෙව්ලොව ගාන්ධර්ව දිව්‍ය පුත්‍රයෙක්; පන්සිළු (සං. පඤ්චශිඛ)

පඤ්චාක්ෂර
[නා.ප්‍ර.] අ, ඉ, උ, එ, ඔ යන ස්වරාක්ෂර පහ/ වර්ගාක්ෂර පහ/ අකුරු පසකින් යුක්ත වචනය (සං. පඤ්චාක්‍ෂර)

පට
[නා.ප්‍ර.] නූල් විශේෂයක්/ පට නූලෙන් කළ වස්ත්‍රය/ රේණු, මකරන්ද ආදි තුනී පටලය/ කෙළවර; කොන/ දාමය; මාලාව/ නළල්පට/ තනතුරක් හෝ ගෞරව නාමයක් හෝ පිරිනැමීමේ දී සංකේතයක් වශයෙන් පලඳවනු ලබන පලඳනාවක් (පා. සං. පට්ට)

පටකය
[නා.] සමාන ක්‍රියාකාරිත්වයකින් යුත් සෛල සමූහය; එක ම වර්ගයේ සෛලවලින් සෑදුණු ප්‍රදේශය (සං. පටක)

පටපිළි
[නා.ප්‍ර.] සේද නූලෙන් වියූ රෙද්ද; පට රෙද්ද

පටලනවා
[ක්‍රි.] ඔතනවා; දවටනවා/ අවුල් කරනවා/ සම්බන්ධ කරනවා

පටලය
[නා.] තුනී ආවරණය; වැස්ම/ එක පිට එක තිබෙන වස්ත්‍ර තට්ටුව; සත්ත්ව ශරීරයෙහි යම් යම් අවයව එකිනෙකින් වෙන් කරන සියුම් සිවිය/ ඇසෙහි පෙනුම දුබල කරන සියුම් ආවරණය/ පලිහ (පා. සං. පටල)

පටලැවිල්ල
[නා.] අවුල; කරදරය; වියවුල

පටහැණි, පටහැනි
[වි.] එකිනෙකට විරුද්ධ, එරෙහි

පටිඝය
[නා.] කිපීම; ක්‍රෝධය; ද්වේෂය (පා. පටිඝ)

පටුන
[නා.] 1. තොටුපළ; වරාය (පා. සං. ඝට්ටන) 2. පොත් සඟරා ආදියෙහි ඇතුළත් කරුණු දක්වන අනුක්‍රමණිකාව/ ආරම්භය (පා. පට්ඨාන)

පට්ටලය
[නා.] කර්මාන්ත ශාලාව/ කර්මාන්ත ශාලාවක යන්ත්‍රය/ කර්මාන්තකරුවන්ගේ ශ්‍රේණිය; කුලය (දෙ. பட்டறை)

පට්ටිකා
[නා.ප්‍ර.] රුධිරයෙහි ඇති කුඩා සෛලීය දේහ/ පටිය; තලය (පා. සං. පට්ටිකා)

පඨන
[නා.ප්‍ර.] පාඩම් කිරීම; ඉගෙනීම; අධ්‍යයනය/ උච්චාරණය කිරීම; කීම (පා. සං. පඨන)

පඨම
[වි.] පළමු (පා. පඨම)

පඨවි
[නා.ප්‍ර.] පොළොව; පෘථිවිය (පා. පඨවි, පඨවී)

පඨිත
[වි.] කියන ලද; හදාරන ලද (පා. සං. පඨිත)

පඩංගුව
[නා.] හණ නූලෙන් නිර්මිත රෙද්ද/ ගෝණි ආදිය එක්කොට මැසූ රෙද්ද/ ඉරී ගිය වස්ත්‍රය (දෙ. படங்கு)

පණ
[නා.] 1. ජීවිතය/ බලය/ කාව්‍ය ගුණය/ අවියෙහි මුවාත (සං. ප්‍රාණ) 2. නයාගේ පෙණය/ හැඳි තලය (පා. සං. ඵණ) 3. ප්‍රේමය (පා. පණය සං. ප්‍රණය) 4. අත්ල (පා. සං. පාණි)

පණකුරු
[නා.ප්‍ර.] ස්වරාක්ෂර; ප්‍රාණාක්ෂර

පණනල
[නා.] ජීවය; ප්‍රාණ වායුව; ජීවිතය

පණ පොවනවා
[ක්‍රි.] ආයුධයක මුවහත තබනවා/ දිරිගන්වනවා

පණම
[නා.] රන් රිදී ආදියෙන් නිම වූ පුරාණ කාසියක්/ ශත හයක අගය ඇති මුදල (සං. පණ දෙ. பணம்)

පණාව
[නා.] හිසකේ, ලොම් ආදිය පීරීම සඳහා භාවිත උපකරණය (පා. ඵණක)

පණික්කයා, පණික්කියා
[නා.] ඇත් ගොව්වා/ බෙර වයන්නන්ගේ ප්‍රධානයා; අණ බෙරකරු/ කරනැවෑමියා; ඇම්බැට්ටයා/ පහත් යැයි සම්මත කුලයක ප්‍රධානයා (දෙ. பணிக்கன்)

පණිඳා
[නා.] නාගයා; නාගරාජයා (සං. ඵණීන්‍ද්‍ර)

පණිවිඩය, පණිවුඩය
[නා.] ආඥාව; නියෝගය/ කර්මාන්තය; වෘත්තිය/ මෙහෙවර; දූතයකු මඟින් යවන නියමය (දෙ. பணிவிடை)

පණුවා
[නා.] ප්‍රාණියා; පණ ඇත්තා/ කෘමි ගණයට අයත් කොඳු ඇට, අත් පා නැති ඇදී යන සත්ත්ව විශේෂයක් (පා. පාණක)

පණ්ඩකයා
[නා.] ලිංග විකලත්වය ඇති පුරුෂයා (පා. සං. පණ්ඩක)

පණ්ඩර
[නා.ප්‍ර.] සුදු පැහැය/ ඇත් කුලයක් (පා. පණ්ඩර)

පණ්ඩිතමානි
[වි.] තමා පණ්ඩිතයකු බව සිතන/ පණ්ඩිත භාවය දක්වන (සං. පණ්ඩිතමානින්)

පණ්ඩිතයා
[නා.] 1. උගතා; නුවණැත්තා/ පණ්ඩිත උපාධිය ලැබූ තැනැත්තා (පා. සං. පණ්ඩිත) 2. මැටි කර්මාන්තයේ යෙදුණු තැනැත්තා; කුඹලා

පණ්ඩුකාභය
[නා.ප්‍ර.] අනුරාධපුරය අගනගරය කරගත් ප්‍රථම රජුගේ නාමය (පා. පණ්ඩුකාභය)

පඬිවරයා
[නා.] උගතා; නැණවතා; පණ්ඩිතයා

පඬු
[නා.ප්‍ර.] සුදුපාට/ පාණ්ඩු රෝගය/ සිවුරු වර්ණ ගැන්වීමට ගන්නා කහට වර්ගයක්/ දකුණු ඉන්දියාවේ ද්‍රවිඩ රාජ්‍යයන්ගෙන් එකක්; පඬි රට (පා. සං. පාණ්ඩු)

පඬු ඇඹුල් සල අස්න
[නා.] පාණ්ඩු කම්බල ශෛලාසනය

පඬු පොවනවා
[ක්‍රි.] සිවුරු පඬු පැහැ ගන්වනවා

පඬුර
[නා.] පරිත්‍යාගය/ දේවපූජාව; දෙවියන් සඳහා කැප කරන සංකේතය (පා. පණ්ණාකාර)

පඬෙර
[නා.ප්‍ර.] සුදු පැහැය/ සුදු මහනෙල්; පුණ්ඩරීක (පා. සං. පාණ්ඩර)

පත
[නා.] 1. පිහාටුව; පක්ෂ පත්‍රය/ ගසෙහි කොළය; පත්‍රය/ ලිපිය/ මල්පෙත්ත (පා. පත්ත සං. පත්‍ර) 2. බර මිනුම් ක්‍රමයක්/ පලම් හතර; නැළියෙන් හතරෙන් පංගුව; කාලේ කෝප්පයට අල්ලන ද්‍රව ප්‍රමාණය (පා. පත්‍ථ සං. ප්‍රස්ථ) [වි.] 1. ප්‍රාප්ත; පැමිණි (පා. පත්ත සං. ප්‍රාප්ත) 2. මහත; විශාල

පතංග, පතඞ්ග
[නා.ප්‍ර.] සූර්යයා (සං. පතඞ්ග)

පතන
[නා.] තණ ආදි කුඩා පැළෑටි වැවුණු තැනිතලාව [වි.] ප්‍රාර්ථනා කරන

පතන කෝණය
[නා.] පෘෂ්ඨයක් මතු පිටට වැටෙන ආලෝක කිරණත් පෘෂ්ඨයට අභිලම්බයත් අතර සෑදෙන කෝණය

පතනය
[නා.] පතිත වීම; වැටීම/ අවරෝහණය/ පැමිණීම; බැසීම (පා. සං. පතන)

පතන ශීඝ්‍රතාව
[නා.ප්‍ර.] වායුගෝලීය උෂ්ණත්වය සිරස් අතට වෙනස් වන ප්‍රමාණය

පතනශීල
[වි.] එක්තරා ඍතුවක දී කොළ හැලෙන

පතල
[නා.] මැණික්, මිනිරන් ආදි ඛනිජ ලබා ගැනීමට පොළොවේ කණින වළ; ආකරය

පතළ
[වි.] පැතිරුණා වූ; විහිදුණා වූ/ ප්‍රසිද්ධ වූ (පා. පත්‍ථට)

පතාකය
[නා.] 1. විශාල කොඩි විශේෂයක් (පා. පටාක සං. පතාක) 2. පැරණි කාසි විශේෂයක් (පුර්. pataco)

පතාක යෝධයා
[නා.] මහා සෙනෙවියා/ ප්‍රමුඛයා

පතිකුලය
[නා.] ස්වාමි කුලය/ ස්වාමිපුරුෂයාගේ වාසස්ථානය (පා. පතිකුල)

පතිත වෙනවා
[ක්‍රි.] වැටෙනවා; පතනය වෙනවා (පා. පතිත)

පතිනිය
[නා.] භාර්යාව/ පතිවත රකින්නිය/ පත්තිනි දේවිය (සං. පත්නී දෙ. பத்தினி)

පතිව්‍රතය
[නා.] පවිත්‍ර ස්වාමි භක්තිය; සොර සැමියන් නොසොයා සිය සැමියා පමණක් පතා හිඳීමේ පිළිවෙත (සං. පතිවත)

පතිව්‍රතතාව, පතිව්‍රතාව
[නා.] පතිව්‍රතය සහිබ බව; පතිවත්බව

පතුරනවා
[ක්‍රි.] විසුරුවනවා/ ප්‍රසිද්ධ කරනවා/ මුදා හෙළනවා (පා. පත්‍ථරති)

පතුල
[නා.] පාදාන්තය/ පය පොළොවේ වැදෙන කොටස/ අඩිය; ගැඹුරු ම තැන (පා. සං. පාදතල)

පත්තායම
[නා.] ධාන්‍යාගාරය/ වටිනා භාණ්ඩ තැන්පත් කරන පෙට්ටගම (දෙ. මුල. பத்தாயம்)

පත්තිනි
[නා.ප්‍ර.] එනම් දේවතාවිය (දෙ. பத்தினி)

පත්තිරිප්පුව
[නා.] රජුට උත්සවාදිය නැරඹීමට තැනූ උස් ගොඩනැගිල්ල (දෙ. பத்திரிப்பு)

පත්තිරුව
[නා.] පුස්කොළ පොතක කොළය/ ඉඩමක ලියාපදිංචිය දක්වන ලේඛනය

පත්‍රය
[නා.] ගස්වල කොළය/ ලියමන/ පුවත්පත/ ඇස් පිහාටුව (සං. පත්‍ර)

පතිවෘන්තය
[නා.] කොළ්‍යක නටුව

පථය
[නා.] පාර; මඟ/ වාසභූමිය/ භූ කලාපය/ ගෝචර ප්‍රදේශය (සං. පථ)

පථ්‍ය
[වි.] හිතකර; යෝග්‍ය/ සුඛදායක (සං. පථ්‍ය)

පද ඝටනාව
[නා.] පද ගැළපීම; පද එකිනෙක යෝග්‍ය පරිදි එකතු කිරීම/ සාහිත්‍ය රචනයක වස්තු විෂයට හා අවස්ථා නිරූපනයට අදාළ පරිදි පද යෙදීම; පද සංයෝජනය (සං. පද+ඝටන)

පදනම
[නා.] අත්තිවාරම; අඩිතාලම/ ආයතනය; සංස්ථාව

පදපෙරළිය
[නා.] පදයන්ගේ අගමුල මාරුවීම; පද මාරුව

පදපූරණය
[නා.] පද පිරවීම් වශයෙන් යෙදෙන කොටස (පා. සං. පදපූරණ)

පදප්‍රාප්ත
[වි.] පදවියට අයත්; තනතුරට පැමිණි

පදලස, පදලැස
[නා.] බුදුරදුන්ගේ පා සටහන

පදලාංඡනය, පදලාඤ්ඡනය
[නා.] පාද සලකුණ; පියවර සටහන (සං. පදලාඤ්ඡන)

පද වින්‍යාසය
[නා.] වචන පිළිවෙලට පිහිටුවාලීම/ පාද පිළිවෙලට තැබීම

පදසාධනය
[නා.] නාම, ක්‍රියා ආදි පද සෑදීම (පා. පදසාධන)

පදානුගත
[වි.] වචනාර්ථය දෙන

පදානුපදික
[වි.] පියවර අනුව යන/ පදානුගත

පදාර්ථය
[නා.] වචනාර්ථය/ධර්මතාව; සාරාර්ථය; මූලධර්මය/ ද්‍රව්‍යය; භෞතික වස්තුව (සං. පදාර්ථ)

පදාසය
[නා.] පැතලි විශාල ප්‍රමාණය (පුර්. padacco)

පදිකයා
[නා.] පයින් ගමන් කරන්නා (පා. සං. පදික)

පද්ධතිය
[නා.] ක්‍රමය; පිළිවෙල (පා. සං. පද්ධති)

පද්මපාණි
[නා.ප්‍ර.] නෙළුමක් අතින් ගත් තැනැත්තා; අවලෝකිතේශ්වර (සං. පද්මපාණි)

පද්‍යකරණය
[නා.] කවි රචනා කිරීම

පද්‍ය බන්ධනය
[නා.] පද්‍ය රචනා කිරීම; කාව්‍ය තැනීම

පද්‍යය
[නා.] කාව්‍ය බන්ධනය; පැදිය (සං. පද්‍ය)

පධන්ඝර
[නා.ප්‍ර.] භාවනා ගෘහය; පියන්ගල (පා. පධානඝර)

පනත, පණත
[නා.] නියෝගය/ සම්මුතිය/ ධර්මය/ ගිවිසුම/ පිළිවෙල/ නුවණ/ නාමය/ සුදුසු දෙය (පා. පණ්ණත්ති, පඤ්ඤත්ති සං. ප්‍රඥප්ති)

පනත්තා
[නා.] පරපුරක හතරවන මුත්තා; නත්තාගේ පියා

පනවනවා, පණවනවා
[ක්‍රි.] සම්මත කරනවා; නියම කරනවා; ප්‍රකාශ කරනවා (පා. පඤ්ඤාපෙති, පණ්ණපෙති)

පනස්, පණස්
[නා.ප්‍ර.] පනහ; පණස

පනහ, පණහ
[නා.] සංඛ්‍යා වාචක නාමයක්; අර්ධ ශතකය (පා. පණ්ණාස)

පනා
[නා.ප්‍ර.] කොස් නම් වෘක්ෂ විශේෂය (පා. පනස)

පන්තිය
[නා.] සමූහය; රංචුව/ කොටස; ඒකකය; ශ්‍රේණිය (පා. පන්ති සං. පඞ්ක්ති)

පන්තේරුව
[නා.] වළල්ලක හැඩ ගත් වාද්‍ය භාණ්ඩ විශේෂයක් (පුර්. pandeiro)

පන්ථය
[නා.] පාර; මාර්ගය (පා. පන්‍ථ)

පන්දලම
[නා.] ආධාරකයක් වශයෙන් තනන මැස්ස (දෙ. பந்தல்)

පන්න
[නා.ප්‍ර.] 1. මෙවලම්; ආම්පන්න/ සමූහය; රාශිය (දෙ. பண்ணை) 2. තණකොළ (සං. පර්ණ) 3. ඇඳුම් පැලැඳුම් ආදි මෝස්තර

පන්නම්
[නා.ප්‍ර.] පන්වලින් කරන කර්මාන්තය

පන්නරය, පණ්ණරය
[නා.] ආයුධයක මුවහත තැබීම/ දක්ෂකම; චතුරබව

පන්සල
[නා.] විහාරභූමිය; ආරාමය (පා. පණ්ණසාලා සං. පර්ණශාලා)

පන්සාළිස්
[වි.] සතළිස් පහක් වූ (පා. පඤ්චචත්තාළීස)

පන්සියපනස් ජාතක පොත
[නා.] සිංහල ජාතක පොත; බෝසත් ආත්ම භාවයන් පිළිබඳ රචිත චරිත කථා ඇතුළත් සම්භාව්‍ය ග්‍රන්ථය

පන්සිළු
[නා.ප්‍ර.] පඤ්චසිඛයා

පන්හිද, පන්හිඳ
[නා.] පුස්කොළවල ලියන තියුණු තුඩක් සහිත උපකරණය (පා. පණ්ණසූචි)

පඳුර
[නා.] එකට වැඩුණු ශාක රාශිය/ සමූහය; රාශිය

පපු කැනැත්ත
[නා.] හෘදය හා පෙණහැල්ල ඇතුළු කොටස

පබඳ
[වි.] එකට බැඳුණු/ විශාරද වූ/ මහත් වූ/ ප්‍රකට වූ [නා.ප්‍ර.] ප්‍රබන්ධය; රචනාව (පා. පබන්‍ධ සං. ප්‍රබන්‍ධ)

පබල
[වි.] ප්‍රබල

පබළු, පබළ
[නා.ප්‍ර.] කොරල් විශේෂ්‍යක්; ප්‍රචාල/ අංකුරය; දලුව (පා. පවාළ සං. ප්‍රවාල දෙ. பலளம்)

පබිලියම
[නා.] වියන් ඇඳ (පුර්. pavilhao)

පමණ
[නා.] යමක දිග පළල ප්‍රමාණය; විශාලත්වය (පා. පමාණ සං. ප්‍රමාණ)

පමුණනවා
[ක්‍රි.] ළඟා කරනවා

පමුණු
[නා.ප්‍ර.] භුක්ති විඳීමට පැවරූ ප්‍රවේණි ඉඩම

පමුණුවනවා
[ක්‍රි.] දන්වා සිටිනවා (පා. පාපුණාති)

පඹගාල
[නා.] පඹ වැලින් ගැවසීගත් ස්ථානය/ පැටලිලි සහිත දෙය; අවුල

පයිරුපාසනය, පයුරුපාසනය
[නා.] ආශ්‍රය; සේවනය (පා. පයිරුපාසනා)

පයෝධර
[නා.ප්‍ර.] පියවුර; ස්තනය/ වැහි වලාකුළ (පා. සං. පයොධර)

පරචිත්ත විජානනය
[නා.] තම සිතින් අනුන්ගේ සිත් දැනීම (පා. පරචිත්තවිජානන)

පරණ
[වි.] කල් ඉක්ම ගිය; පුරාණ (පා. සං. පුරාණ)

පරඬලා
[නා.] දිරා ගිය කොළ

පරතරය
[නා.] සීමා දෙකක් අතර ඇති දුර; ස්වභාවයෙහි වෙනස

පරදාර සේවනය
[නා.] පර ස්ත්‍රියක හෝ පර පුරුෂයකු හෝ ඇසුර

පරදේශික, පරදේසික
[වි.] තම රටින් අන්‍ය වූ රටකට සම්බන්ධ; විදේශීය

පරපෝෂිතයා
[නා.] ජීවියකු තුළ යැපී වැඩෙන ශාකය හෝ සත්ත්වයා/ අනුන්ගේ ආධාරයෙන් යැපෙන්නා; පරපුටු

පරමාණුව
[නා.] මූලද්‍රව්‍යයන් සෑදී තිබෙන ඉතා ම කුඩා අංශුව (සං. පරමාණු)

පරමාදර්ශ
[නා.ප්‍ර.] විශිෂ්ට ආකෘතිය/ ශ්‍රේෂ්ඨ උපදේශය (සං. පරම+ආදර්ශ)

පරමාධාරය
[නා.] උතුම් ප්‍රතිෂ්ඨාව; විශිෂ්ට උපකාරය (සං. පරම+ආධාර)

පරමාධිපත්‍යය
[නා.] ස්වෛරීභාවය

පරමාධ්‍යාශය
[නා.ප්‍ර.] ප්‍රධාන අදහස; මූලික පරමාර්ථය (සං. පරම+ආධ්‍යාශය)

පරමායුෂ
[නා.ප්‍ර.] ජීවිතයකට නියමිත උපරිම ජීවන කාලය (සං. පරමායුස්)

පරමාර්ථය
[නා.] උතුම් අදහස/ යථා තත්ත්වය/ ඉතා උසස් සත්‍යය (සං. පරමාර්ථ)

පරමේශ්වරයා
[නා.] අසහාය ප්‍රධානයා/ ඊශ්වර/ මහාබ්‍රහ්මයා/ විෂ්ණු/ බුදුරජාණන් වහන්සේ/ ඉන්ද්‍රයා (සං. පරමෙශ්වර)

පරම්පරානුගත
[වි.] පරපුරින් පරපුරට පිළිවෙලින් පැමිණි

පරරූප සන්ධිය
[නා.] සන්ධි කළ යුතු වචන දෙකකින් පසු පදයේ මුල ඇති අකුරේ රූපය මුල පදයේ අග ඇති රූපයට ආදේශ කොට ගළපන සන්ධිය (සං. පරරූප+සන්‍ධි)

පරල වෙනවා
[ක්‍රි.] මන්ත්‍ර බලයෙන් සිහි නැති වෙනවා; ආරූඪ වෙනවා

පරලු
[නා.ප්‍ර.] තිරිඟු පිටියෙන් වෙන් කර ගන්නා කුඩ්ඩ (පුර්. farelo)

පරලෝකප්‍රාප්ත
[වි.] පරලොවට ගිය; මියගිය (සං. පරලොක+ප්‍රාප්ත)

පරවම්භනය
[නා.] අනුන් හෙළා දැකීම (පා. පරවම්භන)

පරවශ
[වි.] ගැති; වහල් (සං. පරවශ)

පරවේණි
[වි.] පරපුරෙන් අයත් වන; පරම්පරාවෙන් හිමි; රාජකාරි සඳහා අයිති වන (සං. ප්‍රවෙණි)

පරාකෘත
[වි.] ඉවත දැමූ; ප්‍රතික්ෂේප කළ (සං. පරාකෘත)

පරාක්‍රමබාහු
[නා.ප්‍ර.] එනම් රජතුමා (පා. පරක්කමබාහු)

පරාගණය
[නා.] පරාගධානියකින් කලංකය කරා පරාග පැමිණීම

පරාගධානිය
[නා.] මල් රේණුවක පරාග සාදන සරු කොටස; පරාග කෝෂය

පරාද වෙනවා
[ක්‍රි.] පරාජයට පත් වෙනවා

පරාධීන
[වි.] අනුන්ට යටත් වූ; අන්‍යයන්ට වසඟ වූ (පා. සං. පරාධීන)

පරාභවය
[නා.] පරිහානිය; පිරිහීම (පා. සං. පරාභව)

පරාමර්ශනය
[නා.] ස්පර්ශ කිරීම/ තෘෂ්ණා දෘෂ්ටි දෙකින් දැඩි ව අල්වාගැනීම (සං. පරාමර්ශන)

පරායණ
[වි.] පිහිට කොට ඇති; ඇලුණු (පා. සං. පරායණ)

පරායත්ත
[වි.] අනුන්ට අයත්; පරාධීන; ස්වතන්ත්‍ර නොවන (පා. සං. පරායත්ත)

පරාර්ථකාමී
[වි.] අනුන්ගේ යහපතට කැමති

පරාර්ථය
[නා.] අනුන්ට වැඩ සැලසීම; අනුන්ගේ යහපතට ක්‍රියා කිරීම (සං. පරාර්ථ)

පරාල, පරාළ
[නා.ප්‍ර.] ගෙයක මුදුන් වහලේ සිට පියසි අග තෙක් යොදන ලීය

පරාවර්තනය
[නා.] ආපසු හෝ අනිත් පැත්තකට හෝ හැරවීම (සං. පරාවර්තන)

පරාසය
[නා.] පැතිරුණු ප්‍රදේශය (සං. පරාස)

පරිකථාව
[නා.] තේරුම පැහැදිලි කරමින් කරන විස්තරය (පා. පරිකථා)

පරිකර්ෂණ
[නා.ප්‍ර.] හාත්පසින් ඇදීම (සං. පරිකර්ෂණ)

පරිකල්පනය
[නා.] සිතීම; සිතිවිල්ල (සං. පරිකල්පන)

පරික්‍රමණය
[නා.] වටා ගමන් කිරීම (සං. පරික්‍රමණ)

පරික්ලිෂ්ට
[වි.] බෙහෙවින් හිරිහැරයට පත් (සං. පරික්ලිෂ්ට)

පරික්ලේශ
[නා.ප්‍ර.] දුක් පීඩා; කරදර; හිරිහැර (සං. පරික්ලෙශ)

පරික්ෂිත
[වි.] තුවාල කරන ලද; තුවාල වූ (සං. පරික්‍ෂිත)

පරික්ෂිප්ත
[වි.] වට කරන ලද (සං. පරික්‍ෂිප්ත)

පරික්ෂීණ
[වි.] බෙහෙවින් ගෙවී ගිය; අවසන් ව ගිය/ වස්තු භංගත්වයට පත් වූ; දේපළ හානියට පැමිණි (සං. පරික්‍ෂීණ)

පරික්ෂේපය
[නා.] වට කිරීම; සිසෑරීම/ භගන්දර පිළිකා රෝග විශේෂයක් (සං. පරික්‍ෂෙප)

පරිඛාව
[නා.] අගළ; දිය අගළ/ විවරය; පැළුම (සං. පරිඛා)

පරිගණකය
[නා.] කොම්පියුටරය

පරිගෘහීත
[වි.] අයිති කර ගත්; අරක් ගත්/ විවාහ කර ගත් (සං. පරිගෘහිත)

පරිග්‍රහ
[නා.ප්‍ර.] අල්ලා ගැනීම; ග්‍රහණය/ අවබෝධ කිරීම; ධාරණය (සං. පරිග්‍රහ)

පරිග්‍රහණය
[නා.] දැඩි ව අල්ලා ගැනීම/ පරීක්ෂා කිරීම; වීමංසනය/ විවාහය (සං. පරිග්‍රහණ)

පරිචය
[නා.ප්‍ර.] පුරුද්ද; පළපුරුද්ද (පා. සං. පරිචය)

පරිච්ඡින්න
[වි.] සීමා කළ; වෙන් කළ (පා. පරිච්ඡින්න)

පරිච්ඡේදය
[නා.] වෙන් කළ කොටස; යම් කාරණයකට අදාළ කොටස/ සීමාව; මායිම (පා. සං. පරිච්ඡෙද)

පරිඥාත
[වි.] විශේෂයෙන් දැනගන්නා ලද; පිරිසිඳින ලද (සං. පරිඥාත)

පරිඥානය
[නා.] මනා දැනීම; පිරිසිඳ දැනීම (සං. පරිඥාන)

පරිණත
[වි.] මේරූ; මුහුකුරා ගිය (පා. සං. පරිණත)

පරිණාමය
[නා.] මුහුකුරා යෑම/ වෙනස් වීම; විපර්යාසය (පා. සං. පරිණාම)

පරිණායකයා
[නා.] උපදේශකයා/ ආරක්ෂකයා/ අධිපතියා (පා. සං. පරිණායක)

පරිණාහය
[නා.] මහත; පළල/ වට ප්‍රමාණය (පා. සං. පරිණාහ)

පරිණීත
[වි.] විවාහක (සං. පරිණීත)

පරිතාපනය
[නා.] හාත්පසින් තැවීම; දුක් දීම (පා. පරිතාපන)

පරිතෝෂය
[නා.] මහත් සතුට/ සතුටක් වශයෙන් දෙන ත්‍යාගය/ වට්ටම (සං. පරිතොෂ)

පරිත්‍යාග
[නා.ප්‍ර.] පරිනැමීම; ප්‍රදානය/ ඉවත් කිරීම/ වැළැක්වීම (සං. පරිත්‍යාග පා. පරිච්චාග)

පරිත්‍රාණය
[නා.] ආරක්ෂාව; රැකවරණය/ පිරිත (සං. පරිත්‍රාණ)

පරිධිය
[නා.] වෘත්තයක මධ්‍ය ලක්ෂ්‍යයේ සිට සම දුරින් පිහිටි ලක්ෂ්‍ය සමූහය/ රෝදයක පට්ටම (සං. පරිධි)

පරිනිර්වාණය
[නා.] පිරිනිවන් පැම (සං. පරිනිර්වාණ)

පරිපථය
[නා.] විද්‍යුත් ධාරාවක් ගමන් කරන මාර්ගය; විදුලිය මග

පරිපාකය
[නා.] මුහුකුරා යෑම; මේරීම (පා. සං. පරිපාක)

පරිපාටිය
[නා.] පිළිවෙල; ක්‍රමය (සං. පරිපාටි)

පරිපාලනය
[නා.] පවත්වාගෙන යෑම/ ආණ්ඩු කිරීම (සං. පරිපාලන)

පරිපූරක ඇස්තමේන්තුව
[නා.] ඉදිරිපත් කරන ලද ඇස්තමේන්තුවක අඩුපාඩු සම්පූර්ණ කිරීම සඳහා දෙවනුව ඉදිරිපත් කරන වියහියදම් ලේඛනය

පරිපූරණය
[නා.] අඩුව සම්පූර්ණ කිරීම (පා. සං. පරිපූරණ)

පරිපූර්ණ
[වි.] සම්පූර්ණ වූ (සං. පරිපූර්ණ)

පරිපෝෂණය
[නා.] ඇති දැඩි කිරීම; මැනවින් පෝෂණය කිරීම (සං. පරිපොෂණ)

පරිබාහිර
[වි.] බැහැර වූ; පිටස්තර (පා. පරිබාහිර)

පරිබ්‍රාජකයා
[නා.] බුදුසසුනෙන් බැහැර, ගිහිගෙය හැර පැවිදි ව තවුස් දිවියක් ගෙවන්නා; පිරිවැජියා (සං. පරිබ්‍රාජක)

පරිභණ්ඩ
[නා.ප්‍ර.] හාත්පසින් උපකාර වූව; අවට තිබෙන දෙය/ ආලේපය; බදාම ගෑම (පා. පරිභණ්ඩ)

පරිභවය
[නා.] නින්දාව; අපහාසය; අවමානය (පා. සං. පරිභව)

පරිභාවිත
[වි.] පුරුදු කළ; පුහුණු කරන ලද (පා. සං. පරිභාවිත)

පරිභාෂණය
[නා.] අවමානය; අපහාසය/ නියමය; සූත්‍රය (සං. පරිභාෂණ)

පරිභෝගය
[නා.] භුක්ති විඳීම/ ප්‍රයෝජනයට ගන්නා දෙය (පා. පරිභොග)

පරිභෝජනය
[නා.] ප්‍රයෝජනයට ගැනීම; භුක්ති විඳීම

පරිභ්‍රමණය
[නා.] වටා යෑම/ චලනය (සං. පරිභ්‍රමණ)

පරිමර්දනය
[නා.] පිරිමැදීම; මිරිකීම/ පෑගීම; මැඬීම (සං. පරිමර්දන)

පරිමර්ශනය
[නා.] ඇතිල්ලීම; තැවරීම (සං. පරිමර්ශ)

පරිමාණය
[නා.] ප්‍රමාණය; සීමාව/ ක්‍රමාංකිත ගණිත මිම්මක් (පා. සං. පරිමාණ)

පරිමිතිය
[නා.] වටප්‍රමාණය; පරිධිය (සං. පරිමිති)

පරිරෝධය
[නා.] බාධාව; අවහිරය (සං. පරිරොධ)

පරිවර්තනය
[නා.] එක් දෙයක් වෙනත් දෙයක් බවට පත් කිරීම; එක් බසකින් ලියූ දෙයක් තවත් බසකට හැරවීම/ වෙනස් වීම (සං. පරිවර්තන)

පරිවහනය
[නා.] 1. ප්‍රවාහනය (සං. පරිවහන) 2. ආගම ධර්මය හැදෑරීම/ වනපොත් කිරීම

පරිවෘත්තය
[නා.] වටය; වට වූ දෙය (සං. පරිවෘත්ත)

පරිවෘත්තිය
[නා.] ශරීරයේ සිදුවන භෞතික හා රසායනික විපර්යාස/ පරිවර්තනය (සං. පරිවෘත්ති)

පරිවේණාධිපති
[නා.ප්‍ර.] පිරිවෙණක අධිපති භික්ෂූන් වහන්සේ

පරිවේෂ්ටනය
[නා.] බැඳීම; බන්ධනය/ අවට පරිසරය (සං. පරිවෙෂ්ටන)

පරිශිෂ්ටය
[නා.] ඌන පූරණය/ ඉතිරිය; ශේෂ වූ කොටස (සං. පරිශිෂ්ට)

පරිශීලනය
[නා.] භාවිතය; හැදෑරීම (සං. පරිශීලන)

පරිශුද්ධ
[වි.] අතිශයින් පිරිසිදු; අකලංක (සං. පරිශුද්ධ)

පරිශෝධනය
[නා.] පිරිසිදු කිරීම (සං. පරිශොධන)

පරිශෝෂය
[නා.] ජලය සිඳීම; වියළීම (සං. පරිශොෂ)

පරිශ්‍රමය
[නා.] වෙහෙස/ උත්සාහය (සං. පරිශ්‍රම)

පරිශ්‍රය
[නා.ප්‍ර.] අවටින් ලැබෙන ඇසුර; බලපෑම/ ආශ්‍රිත ප්‍රදේශය (සං. පරිශ්‍රය)

පරිෂේකය
[නා.] ඉසීම; වත් කිරීම (සං. පරිෂෙක)

පරිෂ්කාර
[නා.ප්‍ර.] පැවිද්දන්ට අයත් පිරිකර/ ගෘහස්ථයන්ට අයත් පරිවාර පිරිවර/ ඇඳුම් පැළඳුම් (සං. පරිෂ්කාර)

පරිසමාප්ත
[වි.] අවසන් වූ; සම්පූර්ණ වූ (සං. පරිසමාප්ත)

පරිස්ථිතිය
[නා.] වටපිටාව; පරිසරය

පරිහරණය
[නා.] පාවිච්චිය/ ආරක්ෂාව/ දුරු කිරීම (පා. සං. පරිහරණ)

පරිහානිය, පරිහාණිය
[නා.] දියුණුවෙන් අඩුවීම/ හදිසි මිල පහත වැටීම; භාණ්ඩ හා මුදල් හිඟකම (පා. පරිහානි සං. පරිහාණි, පරිහානි)

පරිහාසය
[නා.] නින්දාව; අපහාසය (පා. සං. පරිහාස)

පරිළාහය
[නා.] බලවත් දැවිල්ල (පා. පරිළාහ)

පරීක්ෂක
[නා.ප්‍ර.] පරීක්ෂා කරන නිලධාරියා; සෝදිසි කරන්නා

පරීක්ෂණය
[නා.] විමසීම; බුද්ධිය, දැනුම ආදිය මැන දැනගැනීම/ අත්හදා බැලීම/ විභාගය; සෝදිසිය (සං. පරීක්‍ෂණ)

පරුෂ
[නා.ප්‍ර.] රළු බස්; කර්කශ වචන/ රුදුරු බව; රළු බව (සං. පරුෂ)

පර්ණ
[නා.ප්‍ර.] කොළය; පත්‍රය (සං. පර්ණ)

පර්ණශාලාව
[නා.] කොළ අතු සෙවිලි කළ ගෙය; පන්සල (සං. පර්ණශාලා)

පර්ණාංග
[නා.ප්‍ර.] මීවන ගණයට අයත් පැළෑටි

පර්දාව
[නා.] මුස්ලිම් ස්ත්‍රීන්ගේ හිස් වැස්ම (හි. parda ඉං. purdah)

පර්යංකය, පර්යඞ්කය
[නා.] හිඳගන්නා ආසනය/ අරමිණිය ගොතා හිඳීම (සං. පර්යඞ්ක)

පර්යන්තය
[නා.] කෙළවර; සීමාව (සං. පර්යන්ත)

පර්යාණය
[නා.] සෑදලය (සං. පර්යාණ)

පර්යාප්තිය
[නා.] තෙවළා බුදු දහම; ත්‍රිපිටක ධර්මය (සං. පර්යාප්ති)

පර්යාය, පර්‍යාය, පර්‍ය්‍යාය
[නා.ප්‍ර.] ආකාරය; පිළිවෙල/ සමාන අර්ථ ඇති ශබ්දය (සං. පර්යාය)

පර්යාලෝකය
[නා.] ඇසට පෙනෙන ආකාරය එලෙසින් ම දක්වන චිත්‍රය (සං. පර්යාලොක්‍ය)

පර්යාලෝචනය
[නා.] පරීක්ෂා කිරීම; විමසීම (සං. පර්යාලොචන)

පර්යාවලෝකනය
[නා.] හාත්පසින් පරීක්ෂා කිරීම

පර්යේෂණ
[නා.] සෙවීම; තොරතුරු ඉතා හොඳින් විමසීම/ අත්හදා බැලීම; පරීක්ෂණය (සං. පර්යෙෂණ)

පර්වතය
[නා.] ස්වාභාවික ව ඉහළට නැඟණු බිම; කන්ද; විශාල ගල් කුළ (සං. පර්වත)

පර්ශුව
[නා.] ඉළ ඇටය/ පොරොව (සං. පර්ශු)

පර්ෂදය
[නා.] සමූහය; පිරිවර (සං. පර්ෂද්)

පලංගාන, පලඟාන
[නා.] පිඟන් විශේෂයක්; ලොකු පිඟාන (පුර්. palangana)

පලංචිය
[නා.] උස් වූ මැස්ස; අට්ටාලය (පුර්. palanque)

පලඟ
[නා.] හිඳගන්නා ආසනය/ එරමිණිය ගොතා වාඩි වී සිටීම (පා. පල්ලඞ්ක)

පලතුරු
[නා.බහු.] කෑමට ගන්නා අඹ, දොඩම් වැනි ගෙඩි

පලදාව
[නා.] ගෙඩි හට ගැනීම; අස්වැන්න

පලන්
[වි.] පැලඳි; පලඳින ලද

පලඳනාව
[නා.] ආභරණය; සැරසිල්ල (පා. පිලන්‍ධන)

පලඳිනවා
[ක්‍රි.] අඳිනවා; ඇඳුම්, ආයිත්තම් ආදියෙන් ශරීරය සරසනවා

පලපුරුද්ද, පළපුරුද්ද
[නා.] යම් කාර්යයක් කලක් තිස්සේ කිරීමෙන් ඇති වන නිපුණතාව

පලබර
[වි.] ගෙඩිවලින් බර වූ

පලම
[නා.] කලන් 12 ක බර ප්‍රමාණය (දෙ. பலம்)

පලය
[නා.] ගෙඩිය/ විපාකය; ප්‍රතිඵලය (පා. සං. ඵල)

පලවා හරිනවා
[ක්‍රි.] පන්නා දමනවා

පලවැල
[නා.ප්‍ර.] කෑමට ගැනීමට සුදුසු ලොකු කුඩා ගෙඩි වර්ග

පලවිපාක
[නා.ප්‍ර.] ක්‍රියාවක් නිසා ලැබෙන ප්‍රතිඵලය

පලස
[නා.] ලෝමයෙන් ඝනකමට වියූ රෙද්ද/ බුමුතුරුණ (පා. පලාස)

පලහනවා
[ක්‍රි.] පුලුස්සනවා; ගින්නෙන් දවනවා

පලහිලව්ව, පලහිලවුව
[නා.] කාරණය; කරුණ

පලා
[නා.ප්‍ර.] කෑමට ගන්නා ගස්වැල්වල කොළ වර්ග (පා. පලාස සං. පලාශ)

පලාපල
[නා.] හොඳ නොහොඳ; සුබ අසුබ/ ලොකු කුඩා ගෙඩි (පා. සං. ඵලාඵල)

පලා යනවා
[ක්‍රි.] පැන යනවා; වේගයෙන් යනවා (පා. පලායති)

පලාල
[නා.ප්‍ර.] පිදුරු/ වයස් ප්‍රමාණය (පා. සං. පලාල)

පලිප්පු
[නා.ප්‍ර.] රන් රිදී ආදියෙහි ඇති දිලිසෙන ඔපය (දෙ. பளபளப்பு)

පලිබෝධය, පළිබෝධය
[නා.] හිරිහැරය; බාධකය/ වසංගත රෝගය (පා. පලිබොධ)

පලිබෝධනාශක
[නා.ප්‍ර.] සත්ත්වයන්ට හෝ ශාකවලට හානි කරන ක්ෂුද්‍ර ජීවීන් ඇතුළු වසංගත තත්ත්වයන් මැඩ පවත්වන රසායනික ද්‍රව්‍ය

පලිරෝධය
[නා.] බාධකය; දෝෂය

පලිහ, පලිස
[නා.ප්‍ර.] ආත්මාරක්ෂාව සඳහා ආයුධ පහර වැළැක්වීමට භාවිත කරන ලෝහයෙන් හෝ සමෙන් සැකසුණු උපකරණය

පලු
[නා.ප්‍ර.] 1. සම මතුපිට නැගෙන කුඩා ගඩුව 2. ගස් වර්ගයක් (පා. සං. පීලු)

පලුකන්
[නා.ප්‍ර.] කුඩා බුලත් රිකිල්ල

පලුද්ද
[නා.] යම් භාණ්ඩයකට සිදු වී ඇති දෝෂය/ කැලල/ කිලුට; දූෂණය/ දැවවල දක්නට ලැබෙන දෝෂයක් (දෙ. பமுது)

පල්මාණික්කම්
[නා.ප්‍ර.] කොපර් සල්ෆේට් ස්ඵටික; පච්ච සීනක්කාරම්

පල්ලම
[නා.] බෑවුම; හෙල/ වාසිය; ලාභය (දෙ. பள்ளம்)

පල්ලවය
[නා.] ළපටි කොළය; දල්ල (පා. සං. පල්ලව)

පල්ලැක්කිය
[නා.] දෝලාව (දෙ. பல்லக்கு)

පල්ලිය
[නා.] දේවස්ථානය/ පාසල (දෙ. பள்ளி)

පවන
[නා.] සුළඟ (සං. පවන)

පවර
[වි.] උතුම්; ශ්‍රේෂ්ඨ/ ප්‍රසිද්ධ (පා. පවර)

පවරනවා
[ක්‍රි.] යමක් කිරීමට භාර ගන්නවා/ අයිතිය දෙනවා/ ආරාධනා කරනවා (පා. පවාරෙති)

පවලම්, පවළම්
[නා.ප්‍ර.] පබළු මාලය; ඇටවැල (දෙ. பவளம்)

පවාරණය
[නා.] ආරාධනය/ පැවරීම/ අත්හැරීම/ වස් අවසන් කිරීම (පා. පවාරණා)

පවාළ
[නා.ප්‍ර.] පබළු (සං. ප්‍රවාල පා. පවාළ)

පවුල
[නා.] අඹුසැමි යුවළ හා දරු පිරිස/ පාංශුකූල රෙද්දෙන් කළ චීවරය

පශු
[නා.ප්‍ර.] ගව, අස්, බලු ආදි සිවුපා සත්ත්වයා (සං. පශු)

පශු වෛද්‍ය
[නා.ප්‍ර.] සතුන්ගේ රෝගවලට ප්‍රතිකාර කරන්නා

පශ්චාත්, පශ්චාද්
[වි.] පසුව; ඉක්බිති ව; අනතුරු ව; (සං. පශ්චාත්)

පශ්චාත්තාප
[නා.ප්‍ර.] පසුතැවිල්ල (සං. පශ්චාත්තාප)

පශ්චිම
[නා.ප්‍ර.] අවසානය/ බටහිර දිශාව (සං. පශ්චිම)

පසඟ
[නා.ප්‍ර.] 1. අංග පහ (පා. සං. පඤ්චාංග) 2. කුඩා අවයවය (පා. පච්චඞ්ග සං. ප්‍රත්‍යඞ්ග)

පසඟුල්
[නා.ප්‍ර.] අතෙහි ඇඟිලි පසෙහි සලකුණ/අඟල් පහ

පසළොස්වක
[වි.] චන්ද්‍ර මාසයේ පුර පක්ෂයට අයත් පසළොස්වක තිථිය; මැදි පොහෝ දින

පසිදු, පසිඳු
[වි.] ප්‍රසිද්ධ; ප්‍රකට (සං. ප්‍රසිද්ධ)

පසිඳනවා, පසිඳිනවා
[ක්‍රි.] විසඳනවා; සංසිඳනවා/ පහ කරනවා (පා. පච්ඡින්‍දති)

පසුතලය
[නා.] යමකට පසුබිම් වන දෙය; පසුබිම

පසුතැවිල්ල
[නා.] පශ්චාත්තාපය

පසුරු
[නා.බහු.] 1. පාරු විශේෂයක්; පහුර (පා. පච්චරි) 2. සත්ත්ව පාදයක නියපොතු සමූහය/ මල පුඩුව/ බුලත් වැනි වැල්වල පුරුක්හි හට ගන්නා සිහින් මුල් සමූහය (පා. පඤ්ජලි)

පසුවදන
[නා.] ලේඛනයක අගට එකතු කරන විස්තරය

පස්ගෝරස
[නා.ප්‍ර.] ගවයන්ගෙන් ලබා ගන්නා කිරි, දී, ගිතෙල්, මෝරු හා වෙඬරු

පස්තෑල
[නා.ප්‍ර.] කැවිලි වර්ගයක්; පැටිස් (පුර්. pastel)

පස්මහ බැලුම්
[නා.බහු.] කාලය, දීපය, දේශය, කුලය, මව් යන කරුණු පහ; පංච මහා විලෝකන (පා. පඤ්චමහාවිලොකන)

පස් වණක් ප්‍රීතිය
[නා.] ක්ෂණික, ඛුද්දක, උද්වේග, ඔක්කන්තික සහ ඵරණ යන පංචවිධ සන්තෝෂය (පා. පඤ්චවණ්ණපීති)

පහණ
[නා.] පාෂාණ; ගල (පා. පාසාණ සං. පාෂාණ)

පහන
[නා.ප්‍ර.] 1. ප්‍රදීපය/ උදය; ප්‍රභාතය 2. පැහැදීම; ප්‍රසන්න බව (පා. පසන්න සං. ප්‍රසන්න)

පහන් කණුව
[නා.] ප්‍රදීපස්තම්භය

පහන් සිළ
[නා.] පහනක දැල්ල

පහන් සිළුව
[නා.] පහන් දැල්ල; පහන් සිළ

පහරනවා
[ක්‍රි.] 1. මලපහ කරනවා/ විහිදනවා (පා. පසාරෙති) 2. පහර දෙනවා/ ස්පර්ශ කරනවා/ රිදවනවා/ කොල්ලකනවා (පා. පහරති සං. පහරති)

පහළ
[වි.] 1. ප්‍රසිද්ධ/ හටගත්/ අඩු (පා. පාකට) 2. යට/ පහත් 3. ඉවත් කළ (සං. ප්‍රහත)

පහළව, පහළොව
[නා.] එනම් සංඛ්‍යාව; පසළොස

පහළ වෙනවා
[ක්‍රි.] ඉබේ ඇති වෙනවා; ප්‍රාදුර්භූත වෙනවා

පහිණිපත, පහිණපත
[නා.] ආවතේව; මෙහෙවර/ හසුන්පත්

පළ
[වි.] පැතිරුණු; ප්‍රකට (පා. පාකට සං. ප්‍රකට) [නා.ප්‍ර.] ස්ථානය; තැන

පළ කරනවා
[ක්‍රි.] ප්‍රකට කරනවා/ නියම කරනවා (පා. පාකට සං. ප්‍රකට)

පළඟැටියා
[නා.] කෘමි විශේෂයක්

පළනවා
[ක්‍රි.] පළු කරනවා; කැබලි කරනවා (සං. පාටන පා. ඵාලෙති)

පළමු
[වි.] මුල්; පළමු වන (පා. පඨම)

පළල
[නා.] පළල්; දිග පැත්තට විරුද්ධ පැත්ත (පා. පුථුල සං. පෘථුල)

පළහ
[නා.ප්‍ර.] ගොටුව; පුටය/ පටහ බෙරය (පා. පටහ)

පළාත
[නා.] රටක පරිපාලන පහසුව සඳහා වෙන් කළ භූමි ප්‍රදේශය/ අවට ප්‍රදේශය/ විශාල භූමි ප්‍රදේශය

පළි ගන්නවා
[ක්‍රි.] කළ වරදකට වරදකින් ම පිළිතුරු දෙනවා

පළිඟ
[නා.ප්‍ර.] විනිවිද පෙනෙන තිරිවාණා ගල් විශේෂයක් (ප්‍රා. ඵටිග සං. ස්ඵටික)

පළිබෝධය
[නා.] පලිබෝධය

පළිය
[නා.] වරදට වරද කිරීම/ අලාභය; වන්දිය (දෙ. பழி)

පළිරෝධ
[නා.ප්‍ර.] හිරිහැරය/ චෝදනාව (සං. පරිරොධ)

පළුව
[නා.] දෙකට පැළුෑ කොටස; අර්ධය (පා. ඵාල)

පාංශු
[නා.ප්‍ර.] පස්; මැටි; දූවිලි/ පෝර (පා. පාංසු සං. පාංශු)

පාංශුකූල චීවරය
[නා.] පාංසුකූල චීවරය

පාංශුකූලය
[නා.] මතක වස්ත්‍රය/ සොහොන් බිම් ආදී තන්හි අහුලාගත් රෙදිවලින් තැනූ සිවුර/ අවමඟල් උත්සවය (පා. පංසුකූල සං. පාංශුකූල)

පාංශුඛාදනය
[නා.] වැස්ස හා සුළඟ හේතුවෙන් පස මතුපිට ගෙවී යෑම; පස සෝදා යෑම

පාංශු වයනය
[නා.] බීජ රෝපණය සඳහා බිම සැකසීම

පාක්ෂිකයා
[නා.] පක්ෂයකට අයත් තැනැත්තා (සං. පාක්‍ෂික)

පාච්චලය
[නා.] පහත් කොට සැලකීම; නිගරුව (දෙ. பாய்ச்சல்)

පාටනය
[නා.] පැළීම; විදාරණය (පා. සං. පාටන)

පාටවය
[නා.] සාමාර්ථ්‍යය/ හික්මීම (පා. සං. පාටව)

පාටිහාරිකයා
[නා.] දොරටුපාලයා; මුරකරුවා (සං. ප්‍රතිහාර, ප්‍රතීහාර)

පාඨකයා
[නා.] කියන්නා; ප්‍රකාශ කරන්නා/ පොත්පත් කියවන්නා (පා. සං. පාඨක)

පාඨග්‍රන්ථය
[නා.] පාඩම් එක්තැන් කොට කළ පුස්තකය

පාඨමාලාව
[නා.] ක්‍රමවත් පාඩම් පෙළ/ විභාගයකට ඉදිරිපත්වන්නන් විසින් උගත යුතු නියමිත අධ්‍යයන ක්‍රමය (සං. පාඨ+මාලා)

පාඨය
[නා.] වාක්‍යය; වගන්තිය/ ත්‍රිපිටක පාළිය/ පාඩම (පා. සං. පාඨ)

පාඨශාලාව
[නා.] පාසල (සං. පාඨශාලා)

පාඨශෝධනය
[නා.] පිළිවෙල වී ඇති ලේඛනයක වැරදි වචන හා වාක්‍ය නිවැරදි කිරීම

පාඨාංකය
[නා.] මිනුම් උපකරණයකින් පෙන්වන සංඛ්‍යාව

පාඨාන්තරය
[නා.] ග්‍රන්ථයක කිසියම් පාඨයක් වෙනුවට නිවැරදියයි සිතා යොදන වෙනත් පාඨය (සං. පාඨාන්තර)

පාඨාර්ථය
[නා.] පාඨයෙහි තේරුම

පාණ
[නා.ප්‍ර.] 1. පාෂාණය; පහණ (පා. පාසාණ සං. පාෂාණ) 2. පණ; ප්‍රාණය (පා. පාණ)

පාණාතිපාතය
[නා.] සතුන් මැරීම; ප්‍රාණඝාතය (පා. පාණාතිපාත)

පාණිග්‍රහණය
[නා.] සරණ බන්ධනය; විවාහය (සං. පාණිග්‍රහණ)

පාණිනී
[නා.ප්‍ර.] සංස්කෘත ව්‍යාකරණඥයකුගේ නාමය (සං. පාණිනී)

පාණ්ඩර
[වි.] සුදට හුරු; පඬු පැහැ ඇති

පාණ්ඩිත්‍යය
[නා.] ඇසූ පිරූ තැන් ඇති බව; බහුශ්‍රැත භාවය (සං. පාණ්ඩිත්‍ය)

පාණ්ඩු
[නා.ප්‍ර.] සුදුමැලි පාට; පඬු පැහැය (සං. පාණ්ඩු)

පාණ්ඩුකම්බල ශෛලාසනය
[නා.] ශක්‍රයාගේ ආසනය

පාණ්ඩුව
[නා.] නීරක්තිය; ලේ හීනවීම නිසා සෑදෙන රෝගයක් (සං. පාණ්ඩු)

පාණ්ඩ්‍ය දේශය
[නා.] දකුණු ඉන්දියාවේ ප්‍රදේශයක්; පඬිරට (සං. පාණ්ඩ්‍යදෙශ)

පාතරාසය
[නා.] උදෑසන ආහාරය (පා. පාතරාස)

පාතාලය
[නා.] 1. මහමෙර යට පිහිටා ඇතැයි සැලකෙන ලෝකය/ මුහුදේ පතුල/ ප්‍රපාතය (පා. සං. පාතාල) 2. අපරාධකරුවන්ගේ කල්ලිය

පාත්‍ර ධාතුව
[නා.] බුදුරජාණන් වහන්සේ දන් වැළඳූ පාත්‍රය

පාත්‍ර වර්ගයා
[නා.] නාට්‍ය ආදියෙහි එක් එක් චරිත

පාදක
[නා.ප්‍ර.] පදනම; මූලාධාරය (පා. පාදක)

පාදපරිචාරිකාව
[නා.] භාර්යාව (පා. සං. පාදපරිචාරිකා)

පාදපීඨිකා
[නා.ප්‍ර.] පා තබන පුවරුව (පා. සං. පාදපීඨිකා)

පාදබන්ධනය
[නා.ප්‍ර.] පා බැඳීම/ අරමිණිය ගොතා වාඩිවීම/ පා ආවරණය (සං. පාදබන්‍ධන)

පාදම
[නා.] පත්ල; අඩිය/ දාගැබ් කුලුනු ආදියෙහි අත්තිවාරමට ඉහළින් පිහිටි කොටස (දෙ. பாதம்)

පාදලාංඡනය, පාදලාඤ්ඡනය
[නා.] පා සටහන (පා. පාදලාඤ්ඡන)

පාදස්ථ
[වි.] පාදයෙහි පිහිටි/ කවි පදයක පිහිටි/ පාදීය

පාදාස්තරණය
[නා.] පාවාඩය

පාදිලි
[නා.ප්‍ර.] දේවගැතිවරයා; කිතුනු පූජකයා (පුර්. padre)

පාදුකාව
[නා.] පාවහන; සෙරෙප්පුව/ සෑදලයේ පය තබන කොටස/ රෝගියකුට කරන උවටැන (පා. සං. පාදුකා)

පානබලය, පානාබලය
[නා.] කම්බි වැටවල් ආදිය සවි වීමට කම්බි කොටයකට තබන ආධාරකය; මුක්කුව

පානය
[නා.] බොන දේ (පා. සං. පාන)

පානුපැය
[නා.] අලුයම; ඉරිමා උදය

පාපිල්ල
[නා.] ව්‍යඤ්ජන අක්ෂරවලට යොදන ‘උ’ හා ‘ඌ’ ස්වර සංකේතය

පාපිෂ්ඨ
[වි.] පවිටු; පව්කාර (සං. පාපිෂ්ඨ)

පාපෝච්චාරණය
[නා.] තමා කළ වැරදි එළිදරව් කිරීම/ තමා කළ පව් සමා කිරීම

පාබළ
[නා.ප්‍ර.] පයින් ගොස් සටන් කරන භටයා

පාමුල
[නා.] පාදයක බිම තබන කොටස/ පය යොමු කර ඇති දිශාව/ කඳු ගස් ආදියේ මුල කොටස/ ප්‍රාසාදයක මූලය (පා. පාදමූල)

පායාස
[නා.ප්‍ර.] කිරිබත (සං. පායාස)

පාරගම්‍ය
[වි.] ඇතුළට යන; විනිවිද යන

පාරජම්බූල
[වි.] වර්ණාවලියේ ජම්බූල වර්ණපථය ඉක්මවා යන රසායනික වර්ණ ධාරාවට අයත්

පාරණය
[නා.] උපවාසයකින් පසු පළමු වරට ගන්නා ආහාරය (සං. පාරණ)

පාරදෘශ්‍ය
[වි.] විනිවිද පෙනෙනසුලු

පාරනවා
[ක්‍රි.] රිදවනවා; අවුස්සනවා/ පහර දෙනවා (පා. පහරති)

පාරප්‍රාප්තිය
[නා.] කෙළවරට පැමිණීම/ පරතෙරට පැමිණීම (සං. පාරප්‍රාප්ති)

පාරලෞකික
[වි.] පරලොවට අයත් (සං. පාරලෞකික)

පාරවිලයනය
[නා.] වෛද්‍ය විද්‍යානුකූල ව ලෙඩකුට ලේ දීම

පාරාදීසය
[නා.] ඉතා සැපවත් ස්ථානය; ස්වර්ගය (ඉං. paradise)

පාරාන්ධ
[වි.] විනිවිද නොපෙනෙන

පාරායණය
[නා.] ඉගෙනීම (සං. පාරායණ)

පාරායනය
[නා.ප්‍ර.] එතෙර වීම; එගොඩ වීම (පා. පාරායන)

පාරාවළල්ල
[නා.] චක්‍රාකාර ආයුධ විශේෂයක්

පාරිතෝෂිකය
[නා.] තෑගි වශයෙන් දෙන දීමනාව (සං. පාරිතොෂික)

පාරිභාෂික
[වි.] කිසියම් විෂයයක් සඳහා වූ විශේෂ අර්ථයක් දක්වන (සං. පාරිභාෂික)

පාරිභෝගික
[වි.] පරිභෝග කිරීමට සුදුසු; පරිභෝජනය කළ (පා. පාරිභොගික)

පාරිලෙය්‍ය, පාරිලෙය්‍යක
[නා.ප්‍ර.] පැරණි දඹදිව තිබූ වනගත ප්‍රදේශයක් (පා. පාරිලෙය්‍ය සං. පාරිලෙය්‍යක)

පාරිශුද්ධ
[වි.] ඉතා පිරිසිදු (පා. පාරිසුද්ධ සං. පරිශුද්ධ)

පාරිශ්‍රමිකය
[නා.] යම් කාර්යයක් හෝ සේවයක් හෝ වෙනුවෙන් කරන ගෙවීම

පාරිහාරික නුවණ
[නා.] තැනට සුදුසු නුවණ; ස්ථානෝචිත ප්‍රඥාව

පාරුපනය
[නා.] පෙරවීම (පා. පාරුපන)

පාරුෂ්‍යය
[නා.] දරුණු ස්වභාවය/ රළු වචනය (සං. පාරුෂ්‍ය)

පාර්ශ්වය
[නා.] පැත්ත; අංශය/ ඇලපත (සං. පාර්ශ්ව)

පාර්ශ්වික
[වි.] අංශයක හෙවත් පැත්තෙහි පිහිටි (සං. පාර්ශ්වික)	

පාලනය
[නා.] රැකීම; ආණ්ඩු කිරීම (පා. සං. පාලන)

පාලම
[නා.] දෙගොඩක් සම්බන්ධ කරන මාර්ගය; සේතුව; හෙය (දෙ. பாலம் සං. පාලි)

පාලි, පාළි
[නා.ප්‍ර.] බුද්ධ ධර්මය/ මාගධී භාෂාව/ පෙළ බසින් ලියූ දහම් කොටස/ පේළිය/ පාලම; සේතුව (පා. පාලි, පාළි)

පාශය
[නා.] උගුල; තොණ්ඩුව/ කාම, රාග ආදි ක්ලේශ බැම්ම (සං. පාශ)

පාෂණ්ඩයා, පාෂාණ්ඩයා
[නා.] මිථ්‍යාදෘෂ්ටිකයා (සං. පාෂණ්ඩක)

පාෂාණ
[නා.ප්‍ර.] ගල (සං. පාෂාණ)

පාෂාණිභූත
[වි.] ගල් බවට පත් වූ; ගලක් වැනි වූ

පාසල, පාසැල
[නා.] පාඨශාලාව

පා සලඹ
[නා.] පා වළල්ල; නූපුරය

පාසාණම්
[නා.ප්‍ර.] උග්‍ර විෂ වර්ගයක්; සුදු ආසනික්

පාළු
[වි.] හිස්; ජනශූන්‍ය (දෙ. பாழ்)

පැකිලෙනවා, පැකිළෙනවා
[ක්‍රි.] හැපෙනවා; පටලැවෙනවා/ ප්‍රමාද වෙනවා; පසුබට වෙනවා (පා. පක්ඛලති)

පැටලිලි
[නා.ප්‍ර.] අවුල; කරදරය

පැණ
[නා.] නයි පෙණය (පා. සං. ඵණ)

පැණි
[නා.ප්‍ර.] 1. මිහිරි, රසවත් වූ දෙය (පා. ඵාණී) 2. ප්‍රාණියා (සං. ප්‍රාණි පා. පාණි)

පැණිමුළ
[නා.] පැණි පුරවන ලද පැස; පැණි පට්ටය

පැතලි
[වි.] තුනී; සමතල

පැදකුණු
[නා.ප්‍ර.] ගෞරව කිරීම සඳහා දකුණතට එම වස්තුව වටා යෑම/ වටා යෑම; සැරිසැරීම (පා. පදක්‍ඛිණා සං. ප්‍රදක්‍ෂිණා)

පැන
[නා.ප්‍ර.] 1. ප්‍රශ්නය; ගැටලුව (පා. පඤ්හ සං. ප්‍රශ්න) 2. පානීය ජලය (පා. සං. පාන, පානීය) 3. අත්හැර දැමූ දෙය (පා. පහීන) 4. ප්‍රඥාව; නුවණ (පා. පඤ්ඤා සං. ප්‍රඥා) 5. මලපුඩුව (පා. පණ්ණ)

පැන නඟිනවා, පැන නගිනවා
[ක්‍රි.] මතු වෙනවා; හට ගන්නවා

පැනසර, පැණසර
[වි.] ගැඹුරු නුවණින් යුත් (සං. ප්‍රඥාසාර)

පැන්
[නා.ප්‍ර.] ජලය; බොන දෙය (පා. සං. පාන, පානීය)

පැන් කෙණ්ඩිය
[නා.] දිය කොතලය

පැන්තාලිය, පිංතාලිය, පින්තාලිය
[නා.] මගීන්ගේ ප්‍රයෝජනය සඳහා මග අයිනේ තබා ඇති පැන් පිරවූ බඳුන; පැන් කළය

පැන්නුම
[නා.] වැවක වැඩි ජලය බැස යන කපොල්ල/ යම් සම්බන්ධතාවක් වෙන් කිරීම/ පලවා හැරීම

පැමිණිල්ල
[නා.ප්‍ර.] දැන්වීම; දැනුම්දීම/ ගැටලුවක් නිරාකරණය පිණිස ඉදිරිපත් කෙරෙන ප්‍රකාශය

පැමිණෙනවා
[ක්‍රි.] සම්ප්‍රාප්ත වෙනවා; ළඟා වෙනවා

පැරණි
[වි.] පුරාණ; පෙරකලට අයත් (පා. සං. පුරාණ)

පැරැන්නා
[නා.] පුරාණ කාලයේ විසූ තැනැත්තා

පැල
[නා.] ගොවිතැන් ආදිය රැකීම සඳහා තනන ලද තාවකාලික නිවහන (සං. පල්ලි)

පැලඳීම
[නා.] ආභරණයෙන් සැරසීම

පැලපදියම
[නා.] ස්ථාවරත්වය; තහවුරු වීම

පැලඹෙනවා
[ක්‍රි.] 1. විරාජමාන වෙනවා 2. ආශා වෙනවා; නැඹුරු වෙනවා (පා. පලොභෙති සං. ප්‍රලොභයති)

පැලැල්ල, පැළැල්ල
[නා.] උණ බට ආදියේ ලී පතුරු එක්කොට තනන ආවරණය

පැලැස්තර
[නා.ප්‍ර.] තුවාලයකට අලවන බෙහෙත් යෙදූ රෙදිකඩ/ තාවකාලික පිළියම (ඉං. plaster)

පැලැස්ස
[නා.] කැලයෙන් වටවූ එළිමහන් බිම

පැල්ලම
[නා.] ලපය; කැලල/ කිලුට

පැසුණු
[වි.] මේරූ; මුහුකුරා ගිය

පැසුළු
[නි.] පසුව; පසුකාලයෙහි [නා.ප්‍ර.] පශ්චිම; පෑළදිග (පා. පච්ඡා, පච්ඡිම සං. පශ්චාත්, පශ්චිම)

පැස්ටරීකරණය
[නා.] කකාරවන ලද ද්‍රවයක් ක්ෂණික ව සිසිල් කිරීමෙන් බැක්ටීරියා විනාශ කිරීම (ඉං. pasteurisation)

පැහැදිලි
[වි.] මැනවින් දැකිය හැකි; ප්‍රභාවෙන් ජ්වලිත; නිරවුල්/ පිරිසිදු (සං. ප්‍රභාජ්වලිත)

පැහැදුල
[වි.] වර්ණයෙන් හෝ කාන්තියෙන් බබළන

පැහැසරණිය
[නා.] කාන්ති සමූහය; රශ්මි රාශිය

පැළ
[නා.ප්‍ර.] 1. පැළෑටිය; ළපටි ගස 2. බටහිර දිසාව (සං. පච්ඡා)

පැළ ඉනි
[නා.බහු.] සිටවූ විට දලු ලා වැඩෙන ලී දඬු

පැළපත, පැළපොත
[නා.] නැඟී ගෙන එන ගොයම

පැළපීය
[නා.] පැළවෙන පොල් ගෙඩියක ඇතුළත සෑදෙන මදය

පැළැන්තිය, පෙළැන්තිය
[නා.] පරපුර; පෙළපත; වංශය

පැළෑටිය
[නා.] කුඩා පැළය

පැළුම, පැල්ම
[නා.] විදාරණය වීම

පෑල, පෑලි
[නා.] ධාන්‍ය මැනීම සඳහා භාවිත කරන මිනුමක නාමය/ වී පෑලක් වැපිරෙන වපසරිය

පෑළ
[වි.] බටහිර; පශ්චිම/ පසුපස/ මිනුමක නාමය

පෑළ දොර, පැළ දොර
[නා.] පිටුපස දොරටුව; බටහිර දිශාවේ පිහිටි දොර

පෑළවිය
[නා.] චන්ද්‍රමාස ක්‍රමයෙහි පළමුවන දිනය (පා. පාටිපද සං. ප්‍රතිපද්)

පිංගල, පිඞ්ගල
[නා.] බකමූණා/ ඇත් කුලයක නාමය/ රන්මන් පැහැය (පා. සං. පිඞ්ගල)

පිංගුත්තර
[නා.ප්‍ර.] උම්මග්ග ජාතකයේ චරිතයක්/ පව් කාරයා; කාලකණ්ණියා (පා. පිඞ්ගුත්තර)

පිංතාලිය
[නා.] පැන්තාලිය

පිංසෙණ්ඩු, පින්සෙණ්ඩු
[නා.ප්‍ර.] බැගෑපත් ව ඉල්ලීම; අයැදීම; පෙරැත්තය

පිඟු
[නා.ප්‍ර.] රන්වන් පැහැය; පිංගල වර්ණය (පා. සං. පිඞ්ගල)

පිච්ඡ
[නා.ප්‍ර.] මොනර පිල (පා. සං. පිච්ඡ)

පිඤ්ජර
[නා.ප්‍ර.] පිඟුවන් පැහැය/ රත්රන්/ හිරියල් (සං. පිඤ්ජර)

පිටංගණය
[නා.] මිදුලෙන් පිටත; පිළිකන්න

පිටකය
[නා.] කූඩය; පෙට්ටිය/ සූත්‍ර, විනය හා අභිධර්ම යන පිටකත්‍රයෙන් එකක් (පා. සං. පිටක)

පිටකත්‍රය
[නා.] බුදු දහමේ සූත්‍ර, විනය හා අභිධර්ම යන කොටස් තුන

පිටවාන
[නා.] වැවක වැඩි වතුර පිට කරන දොරටුව/ කුඹුරකට පිටතින්, ගොඩ අද්දර දිගේ ඇති ඇළ

පිටසක්වළ
[නා.] ලෝක ධාතුවෙන් බැහැර වූ විශ්වය; පරසක්වළ

පිටසන් කරනවා
[ක්‍රි.] අත්සන යොදා ලේඛනයක් සහතික කරනවා

පිටාරය
[නා.] ඇළ දොළ ගංගා ආදියෙහි ඉවුරු උතුරා ජලය ගලා යෑම

පිටිකාව
[නා.] ශරීරයේ ඇති වන පේශිමය නෙරුමක් (සං. පිටිකා)

පිටිතල අයනවා
[ක්‍රි.] දෑත පිටුපසට තබනවා

පිටිපතුල
[නා.] පතුලේ උඩ/ මතුපිට (පා. පිට්ඨිපාදතල)

පිටියුටරි ග්‍රන්ථිය
[නා.] පෘෂ්ඨවංශීන්ගේ මොළයේ තිබෙන නිර්නාල ග්‍රන්ථියක් (ඉං. pitiutary gland)

පිටිවහල, පිටුවහල
[නා.] උපකාරය; පිහිට; උපස්තම්භය

පිටුබලය
[නා.] උදව්ව; උපකාරය; පිටුවහල

පිටුවහල් කරනවා
[ක්‍රි.] පිට පෙදෙසකට නෙරපා හරිනවා

පිඩැල්ල
[නා.] උදලු පහරකට වරකට කැපෙන පස් පිඩ/ තණකොළ ද සමග උදැල්ලෙන් කපාගත් පස් කුට්ටිය

පිණනවා
[ක්‍රි.] සතුටු වෙනවා; සොම්නසට පත්වෙනවා (සං. ප්‍රීණයති)

පිණිපා
[නා.ප්‍ර.] ගරු සරුව පා නැමදීම; වැඳීම

පිණිස
[නි.] සම්ප්‍රදාන විභක්ති අර්ථ දක්වන නිපාතය; සඳහා; උදෙසා; නිසා

පිණී
[වි.] ප්‍රණීත (පා. පණීත සං. ප්‍රණීත)

පිණ්ඩපාතය
[නා.] ආහාර පිඬු පාත්‍රයට ලබා ගැනීම; පිඬු සිඟීම (පා. පිණ්ඩපාත)

පිණ්ඩය
[නා.] ගුළි කරනු ලැබූ දෙය; කැටිය/ වරකට මුව තුළට ගන්නා ආහාර ප්‍රමාණය/ සාරය/ ශක්තිය; බලය (පා. සං. පිණ්ඩ)

පිණ්ඩාර්ථය
[නා.] සංක්ෂිප්ත කළ අර්ථය

පිණ්ඩිත
[වි.] කැටි කරන ලද (සං. පිණ්ඩිත)

පිඬු සිඟනවා
[ක්‍රි.] බෞද්ධ භික්ෂූන් ගෙන් ගෙට වැඩ ආහාර සපයා ගන්නවා

පිතෘ
[නා.ප්‍ර.] පියා; තාත්තා/ මියගිය තැනැත්තා; පරලොව ගිය ඥාතියා (සං. පිතෘ පා. පිතු)

පිතෘඝාතකයා
[නා.] පියා නැසූ තැනැත්තා (සං. පිතෘඝාතක)

පිතෘත්වය
[නා.] පිය බව; පිතෘ භාවය (සං. පිතෘ)

පිතෘමූල, පිතෘමූලික
[වි.] පියා මුල් වූ; පියාගේ ප්‍රධානත්වය ඇති (සං. පිතෘමූල)

පිත්තාශය
[නා.] අක්මාවේ යටි පැත්තේ දකුණු පසට සම්බන්ධ පිත රැස් වන කෝෂය (සං. පිත්තාශය)

පිදේනිය
[නා.] බලි තොවිල් ආදියේ දී යක්ෂ ප්‍රේතාදීන්ට පුදන ආහාර පානාදිය; පිදවිල්ල

පිධානය
[නා.] වැස්ම/ මසුන්ගේ හිස දෙපසේ සෑදි ඇති පියන්පත/ කපාටය; වෑල්වය (සං. පිධාන)

පින
[නා.] යහපත් ක්‍රියාව; කුසලය (පා. පුඤ්ඤ සං. පුණ්‍ය)

පිනි
[නා.ප්‍ර.] හිමිදිරියේ තණකොළ පත්‍ර ආදියේ වැටී තිබෙන සිහින් සිසිල් දිය බින්දු (දෙ. பனி)

පිනිදිය
[නා.] සුවඳ කළ ජලය; පිනිදියර

පිනිපා
[නා.ප්‍ර.] 1. චන්ද්‍රයා 2. ඇතා 3. හාවා

පිනුම
[නා.] පැනීමෙන් කරන ක්‍රීඩාව; කරණම

පින්කම, පිංකම
[නා.] පුණ්‍යකර්මය (පා. පුඤ්ඤකම්ම)

පින්තූරය
[නා.] සිතුවම; ඡායාරූපය (පුර්. pintur)

පින්සෙණ්ඩු
[නා.ප්‍ර.] පිංසෙණ්ඩු

පිපිඤ්ඤා
[නා.] එළවළු විශේෂයක්

පිපිහළු වෙනවා
[ක්‍රි.] ඇඟ ඉදිමී සුදුමැලි වෙනවා

පිඹුර
[නා.] ඉඩමක මායිම් ආදිය දැක්වෙන සිතියම; සැලැස්ම (පුර්. pigura)

පියගැටපෙළ
[නා.] පඩිපෙළ

පියඹ, පියඹු
[නා.] ස්ත්‍රිය/ භාර්යාව/ ස්ත්‍රී-පුරුෂ සංවාසය/ ශෘංගාර රසය (සං. ප්‍රියාම්බිකා)

පියලි
[නා.ප්‍ර.] රෙදි කැබැල්ල/ පියවිළිය; පාවාඩය/ පහන් තිරය/ පලුව; බෑය

පියවිළිය
[නා.] පාවාඩය

පියාණ
[නා.ප්‍ර.] ගරු කටයුතු පියා

පියාඹනවා
[ක්‍රි.] පියාසර කරනවා

පිරමාණ
[නා.ප්‍ර.] කීකරුකම; යටහත් පහත් බව

පිරිනමනවා; පිරිණමනවා
[ක්‍රි.] පිළිගන්වනවා; පුදනවා (පා. පරිණාමෙති)

පිරිනිවන් පානවා
[ක්‍රි.] පරිනිර්වාණයට පත් වෙනවා

පිරිනිවන් මඤ්චකය
[නා.] බුද්ධ පරිනිර්වාණය සිදු වූ යහන/ පරිනිර්වාණ ඉරියව්ව (පා. පරිනිබ්බාන මඤ්චක)

පිරිපහදුව
[නා.] ඛනිජ තෙල් ආදිය ශුද්ධ කරන ස්ථානය; ප්‍රසාදනාගාරය

පිරිවානා, පිරුවානා
[වි.] කටපාඩමෙන් කියන්නා වූ; සමූහ වශයෙන් කියන

පිරිවෙන, පිරිවෙණ
[නා.] ආවාසය; සංඝාවාසය/ අධ්‍යයන ආයතනය (පා. පරිවෙණ)

පිරිවුළු
[නා.ප්‍ර.] තාවකාලික ව ලබාගත් දෙය; තහවුරු නොවන දෙය/ ණයට ගත් දෙය/ ගනුදෙනුව (පා. පරිවට්ටිත)

පිරුළ
[නා.] ආප්තෝපදේශය/ ණයට ගත් දෙය/ ප්‍රශ්නය/ පිළිතුර/ තෑග්ග/ වෙළඳාම (පා. පරිවට්ට)

පිල
[නා.] 1. පැත්ත; පාර්ශ්වය 2. මොනර පිහාටුව; පිච්ඡය (පා. සං. පිච්ඡ)

පිලන්ධනය
[නා.] පැලඳීම/ පලඳනාව

පිලවා
[නා.] කෘමියකුගේ කීට හා සුහුඹුල් යන අවස්ථා දෙකට මැදි අවස්ථාව/ පැටවා; පෝතකයා (පා. පිල්ලක)

පිලි
[නා.ප්‍ර.] ස්වර ලකුණ; පිල්ලම

පිලිස්සීම
[නා.] ගින්නෙන් හෝ රසායනිකයකින් දැවීම; පිච්චීම

පිල්කඩ
[නා.] ආලින්දය; වේදිකාව

පිශාචයා
[නා.] ප්‍රේත විශේෂයක් (පා. පිසාච සං. පිශාච)

පිශූන වචනය
[නා.] කේලාම් බස (සං. පිශුනවචන)

පිෂ්ටය
[නා.] කාබෝහයිඩ්රේට්; පිටි (සං. පිෂ්ට)

පිසුණු
[නා.බහු.] කේලාම් (පා. පිසුණා)

පිහිටාධාරය
[නා.] උදව්ව; උපකාරය; ආධාරය

පිහිනුම් තටාකය
[නා.] පිහිනීම සඳහා සකස් කරගත් ජලාශය

පිළ
[නා.] ආලින්දය/ වේදිකාව/ පීඨිකාව/ පඩිය; පා තබන ගල (පා. සං. පීඨ, පීඨක)

පිළා
[නා.] උපතේදීම කොර වූ තැනැත්තා (පා. පඞ්ගුල)

පිළි
[නා.ප්‍ර.] වස්ත්‍ර

පිළිකඩ
[නා.ප්‍ර.] චෛත්‍ය, ගොඩනැගිලි ආදිය වටා ඇති කුඩා බැම්ම; වේදිකාව/ රෙදි වියන යන්ත්‍රයේ එකතු වන රෙදි කඩ

පිළිකන්න
[නා.] ගෙයි පිටුපස කොටස; බිතක්කන

පිළිකාව
[නා.] ශරීරයෙහි සෛල අසාමාන්‍ය ලෙස සෑදීමෙන් හට ගන්නා ව්‍යාධියක් (පා. පිළකා සං. පීඩක)

පිළිකුල
[නා.] අප්‍රියභාවය; අරුචිය (පා. පටික්කූල)

පිළිකෙව්
[වි.] නොපිළිගත්/ අප්‍රසන්න (පා. පටික්ඛෙප සං. ප්‍රතික්‍ෂෙප)

පිළිගැනීම
[නා.] භාර ගැනීම; ප්‍රතිග්‍රහණය (පා. පටිග්ගහණ සං. ප්‍රතිග්‍රහණ)

පිළිණ, පිළින
[නා.ප්‍ර.] පොරොන්දුව; ගිවිසීම/ පිළිගැනීම; එකඟවීම/ බාරය; ඇප වීම (පා. පටිඤ්ඤා සං. ප්‍රතිඥා)

පිළිතුර
[නා.] උත්තරය

පිළිනි, පිළුණු
[වි.] ප්‍රයෝජනයට ගත නොහැකි; නරක් වූ

පිළිපදිනවා
[ක්‍රි.] නියමයක් හෝ පිළිවෙතක් අනුව ක්‍රියා කරනවා (පා. පටිපජ්ජති)

පිළිපන්
[වි.] පැමිණි; පිවිසි (පා. පටිපන්න සං. ප්‍රතිපන්න)

පිළිබඳ
[වි.] අයත් වූ; සම්බන්ධ වූ/ සම්බන්ධ විභක්ති අර්ථය ගෙන දෙන පදයක් (පා. පටිබද්ධ සං. ප්‍රතිබද්ධ)

පිළිබිඹුව
[නා.] සමාන රූපය/ පිළිරුව; ප්‍රතිමාව (පා. පටිබිම්බ සං. ප්‍රතිබිම්බ)

පිළිමය
[නා.] මැටි වැනි දෙයින් නෙළන ලද රූපය (පා. පටිමා සං. ප්‍රතිමා)

පිළිමල්
[වි.] විරුද්ධකාර; හතුරු; ප්‍රතිමල්ල; ප්‍රතිමල්ලව (පා. පටිමල්ල සං. ප්‍රතිමල්ල)

පිළිමිණි
[නා.ප්‍ර.] පළිඟු මැණික් (සං. ස්ඵටිකමණි)

පිළියම්
[නා.ප්‍ර.] ප්‍රතිකාරය; චිකිත්සාව/ රෝගී උපස්ථානය/ උපක්‍රමය (පා. පටිකම්ම සං. ප්‍රතිකර්ම)

පිළියෙල
[නා.ප්‍ර.] සම්පාදනය; සැකසීම (පා. පටියාදෙති)

පිළිරැව්
[නා.ප්‍ර.] ප්‍රතිරාව (සං. ප්‍රතිරාව)

පිළිරුව
[නා.] ප්‍රතිමාව (පා. පටිරූප සං. ප්‍රතිරූප)

පිළිලය
[නා.] පරපෝෂිත ශාකය/ අවහිරය; බාධාව

පිළිවදන
[නා.] උත්තරය; ප්‍රතිවචනය (පා. පටිවචන)

පිළිවන්
[වි.] පුළුවන්

පිළිවහණ
[නා.] ස්ඵටික මාණික්‍යය; පළිඟු ගල

පිළිවැස්ම
[නා.] හට්ටි, පෙට්ටි ආදිය ගෙන යෑමට ගොක්කොළවලින් සාදා ගන්නා කූඩය

පිළිවිසිනවා
[ක්‍රි.] විමසනවා; ප්‍රශ්න කරනවා (පා. පටිපුච්ඡති)

පිළිවෙත
[නා.] පිළිපැදිය යුතු නියමය (පා. පටිපත්ති සං. ප්‍රතිපත්ති)

පිළිවෙල
[නා.] විධිමත් ආකාරය/ නියමය (පා. පටිපාටි සං. පටිපාටි)

පිළිසකර
[නා.ප්‍ර.] නැවත සකස් කිරීම; ප්‍රතිසංස්කරණය

පිළිසන්
[වි.] ආවරණය වූ; වැසුණු (පා. පටිච්ඡන්න) [නා.ප්‍ර.] 1. ප්‍රතිසන්ධිය; නැවත ඉපදීම (පා. පටිසන්‍ධි) 2. සමවතින් සිටීම; විවේකය (පා. පටිසල්ලාන)

පිළිසඳර
[නා.] හිතවත් ව කතාබහ කිරීම (පා. පටිසන්‍ථාර)

පිළිසරණ
[නා.ප්‍ර.] සරණ; පිහිට/ ආරක්ෂාව; රැකවරණය (පා. පටිසරණ සං. ප්‍රතිසරණ)

පිළිසිඳ
[නා.] මවු කුස ගැබ් ගැනීම/ හැඟීමක් ඇතිවීම (පා. පටිසන්‍ධි)

පිළිසිඹියා
[නා.ප්‍ර.] කෙලෙස් පහකළ උතුමන්ට ඇති වන ශ්‍රේෂ්ඨ ඥානය (පා. පටිසම්භිධා)

පිළිහුඩුවා
[නා.] මත්ස්‍යයන් අනුභව කොට ජීවත් වන කුරුල්ලකුගේ නාමය

පිළී ගඳ
[නා.] මාළු ගඳ; පිළිකුල් ගඳ

පිළුණු
[වි.] පිළිනි

පීඨය
[නා.] පුටුව; ආසනය/ විශ්වවිද්‍යාලයක අධ්‍යයන අංශ කීපයක එකතුව/ පිළ; වේදිකාව (පා. සං. පීඨ)

පීඨාධිපති
[නා.ප්‍ර.] විශ්වවිද්‍යාලයක අධ්‍යයනාංශයක ප්‍රධානියා

පීඨිකාව
[නා.] පුටුව (පා. සං. පීඨිකා)

පීඩනමානය
[නා.] වායුපීඩනය මනින උපකරණය

පීඩනය
[නා.] තෙරපීම (සං. පීඩන)

පීණනය
[නා.] සතුටු කරවීම (පා. පීණන)

පීන
[වි.] පිරුණු; සම්පූර්ණ (සං. පීන)

පීනනවා
[ක්‍රි.] අත්, පා, වරල් ආදිය උපයෝගී කරගෙන ජලය තරණය කරනවා

පීනස
[නා.] නාසිකා රෝගයක් (සං. පීනස)

පීලි
[නා.ප්‍ර.] පිහිල්ල

පීළනය
[නා.] පෙළීම; පීඩනය (පා. පීළන)

පුණක්කු, පුණ්ණක්කු
[නා.ප්‍ර.] තල, කොප්පරා ආදිය මිරිකා තෙල් ගත් පසු ඉතිරිවන හපය (දෙ. புண்ணாக்கு)

පුණු
[නා.ප්‍ර.] පිරුණු දෙය/ චන්ද්‍රයා (පා. පුණ්ණ සං. පූර්ණ)

පුණ්ඩරීකය
[නා.] සුදු නෙළුම් මල (පා. සං. පුණ්ඩරීක)

පුණ්‍ය කාලය
[නා.] සිංහල අලුත් අවුරුද්ද උදාවන දිනයේ පින් කිරීමේ නිරත විය යුතු කාලය (සං. පුණ්‍යකාල)

පුණ්‍යවන්ත
[වි.] පින්වත් (සං. පුණ්‍යවන්ත)

පුණ්‍යාධාර
[නා.ප්‍ර.] පිං පිණිස කරන පරිත්‍යාගය

පුණ්‍යානුමෝදනාව
[නා.] පින් පැමිණවීම (පා. පුඤ්ඤානුමොදනා)	

පුණ්‍යායතනය
[නා.] පුණ්‍ය කටයුතු වෙනුවෙන් පිහිටුවන ලද ආයතනය

පුණ්‍යෝත්සවය
[නා.] ආගමික උත්සවය

පුතණු
[නා.ප්‍ර.] ශ්‍රේෂ්ඨ පුත්‍රයා; උතුම් පුතා

පුද්ගලාභිවාදනය
[නා.] පුද්ගලයකුට විශේෂ කොට වැඳුම් පිදුම් කිරීම

පුනපුනා
[නි.] නැවත නැවත

පුනරාගමනය
[නා.] නැවත පැමිණීම (සං. පුනරාගමන)

පුනරාවර්ජනය
[නා.] නැවත මෙනෙහි කිරීම

පුනරාවර්තන
[වි.] නැවත සිදුවන (සං. පුනරාවර්තන)

පුනරීක්ෂණ
[නා.ප්‍ර.] උගත් පාඩම් නැවත සිහියට නැංවීම

පුනරුක්ත, පුනරුත්
[වි.] නැවත කියන ලද (සං. පුනරුක්ත)

පුනරුච්චාරණය
[නා.] නැවත උච්චාරණය කිරීම

පුනරුත්ථාපනය
[නා.] නැවත නැගී සිටීම; නැවත එසවීම (සං. පුනරුත්‍ථාන)

පුනරුත්ථාපනය
[නා.] නැවත නගා සිටුවීම

පුනරුත්පත්තිය
[නා.] නැවත ඉපදීම; පුනර්භවය (සං. පුනරුක්පත්ති)

පුනරුත්පාදනය
[නා.] නැවත ඉපදවීම; නැවත ඇති කිරීම (සං. පුනරුත්පාදන)

පුනරුදය
[නා.] නැවත පහළ වීම

පුනරුද්ධරණය
[නා.] නැවත ගොඩ නැංවීම (සං. පුනරුද්ධරණ)

පුනර්ජනනය
[නා.] නැවත නැවත හට ගැනීම

පුනර්ජීවනය
[නා.] නැවත ජීවය ලැබීම (සං. පුනර්ජීවන)

පුනර්භවය
[නා.] නැවත ඉපදීම (සං. පුනර්භව)

පුනීලය
[නා.] කට කුඩා භාජන තුළට ද්‍රව වර්ග පිරවීමට යොදා ගන්නා උපකරණය (ඉං. funnel)

පුන්
[වි.] පිරුණු (පා. පුණ්ණ සං. පූර්ණ)

පුන්කලස
[නා.] ජලයෙන් පිරුණු, පොල්මල් සහිත කලස

පුපුරන ද්‍රව්‍ය
[නා.ප්‍ර.] වෙඩි බෙහෙත් ආදි පිපිරවිය හැකි දේ

පුපුළ
[වි.] පිපිරුණා වූ

පුප්ඵුසීය
[වි.] පෙනහල්ලට අයත් (සං. පුප්ඵුසීය)

පුරඟන
[නා.] පුරයෙහි වසන කාන්තාව; පුර කත

පුර පසළොස්වක
[නා.ප්‍ර.] පුර පක්ෂයෙහි දින පහළොවක් සම්පූර්ණ වීම; සඳ පිරී පවතින අවස්ථාව

පුරශ්චාර්වක
[නා.ප්‍ර.] දත් වර්ග සතරින් එකක නාමය

පුරස්ථ ග්‍රන්ථිය
[නා.] පුරුෂ ප්‍රජනන පද්ධතියට අයත් ග්‍රන්ථියක්

පුරාණ
[වි.] අලුත් නොවූ (සං. පුරාණ)

පුරාණෝක්ති
[නා.ප්‍ර.] පැරණි කථා පුවත්; ජනප්‍රවාද

පුරාතන
[වි.] පැරණි; පුරාණයට අයත් (සං. පුරාතන)

පුරාවිද්‍යාඥයා
[නා.] පුරාවිද්‍යාවෙහි ප්‍රවීණයා

පුරාවෘත්තය
[නා.] පැරණි ජනප්‍රවාදය/ ඉතිහාසය (සං. පුරාවෘත්ත)

පුරිසධම්මසාරථී
[නා.ප්‍ර.] දමනය කළ යුතු පුරුෂයන් දමනය කිරීමේ බුදු ගුණය

පුරුෂධෛර්යය
[නා.] දුක ඉවසා දරාගත හැකි ශක්තිය; ධීර ගුණය

පුරුෂයා
[නා.] පුද්ගලයා; තැනැත්තා/ පිරිමියා/ ස්වාමිපුරුෂයා/ සේවකයා (සං. පුරුෂ)

පුරුෂ ශක්තිය
[නා.] පිරිමියකු සතු ලිංගික ශක්‍යතාව

පුරුෂාර්ථ
[නා.] මිනිසා විසින් සඵල කරගත යුතු උසස් කාර්ය සිද්ධිය (සං. පුරුෂාර්ථ)

පුරුෂෝත්තමයා
[නා.] ශ්‍රේෂ්ඨ පුද්ගලයා (සං. පුරුෂොත්තම)

පුරෝකථනය
[නා.] පූර්වානුමානය; අනාවැකිය

පුරෝගමනය
[නා.] පිළිගැනීම සඳහා පෙරමඟට යෑම (සං. පුරොගමන)

පුර්තුගාලය, පෘතුගාලය
[නා.] යුරෝපයේ පිහිටි රටක නාමය (ඉං. Portugal)

පුර්තුගීසි, පෘතුගීසි
[නා.ප්‍ර.] පුර්තුගාලයේ වැසියන් හා ඔවුන්ගේ භාෂාව (ඉං. Portugese)

පුලන්නා
[නා.] යමක් ලබා ගැනීමට අපේක්ෂාවෙන් සිටින්නා

පුලස්ති
[නා.ප්‍ර.] ඍෂිවරයකුගේ නාමය; පුලතිසි (සං. පුලස්ති)

පුලිඟුව
[නා.] ගිනි පුපුර හෝ විදුලි පුපුර (පා. ඵුලිඞ්ග සං. ස්ඵුලිඞ්ග)

පුලින, පුළින
[නා.ප්‍ර.] වැලි; වාලුකා/ වැලිතලාව (පා. පුලින, පුළින සං. පුලින)

පුලුටු
[වි.] පිලිස්සූ; පලහන ලද/ රවාගත්; හකුළාගත් (පා. පලුට්ඨ)

පුලුන්
[නා.ප්‍ර.] පුළුන්

පුලුස්සනවා
[ක්‍රි.] දවනය; පුච්චනවා (සං. පලුෂ්‍යති)

පුල්ලි
[නා.ප්‍ර.] ලපය; පැල්ලම (දෙ. புள்ளி)

පුල්ලිංගය
[නා.ප්‍ර.] පුරුෂ නිමිත්ත (පා. පුල්ලිඞ්ග)

පුවසළ
[නා.ප්‍ර.] නැකතක නාමය (ප්‍රා. පුව්වාසාඪ සං. පූර්වාෂාඪා)

පුවළ
[වි.] බොහෝ වූ; අධික වූ/ උසස්; උත්තම (සං. ප්‍රෞඪ)

පුෂ්කරණිය
[නා.] පොකුණ; විල/ පියුම (පා. පොක්ඛරණි සං. පුෂ්කරණී)

පුෂ්ට
[වි.] පෝෂණය කළ (සං. පුෂ්ට)

පුෂ්ටිමත්
[වි.] තරබාරු; ස්ථූල/ මහත්; පූර්ණ (සං. පුෂ්ටිමත්)

පුෂ්ප
[නා.ප්‍ර.] මල; කුසුම (සං. පුෂ්ප)

පුෂ්පබාණ
[නා.ප්‍ර.] අනංගයා (සං. පුෂ්පබාණ)

පුෂ්පෝපහාර
[නා.ප්‍ර.] මලින් කරන උපහාරය

පුස්කොළ පොත
[නා.] ලියන ලද තල්‍ කොළ එක් කොට සාදාගත් ග්‍රන්ථය

පුස්තකය
[නා.] පොත; ග්‍රන්ථය (සං. පුස්තක)

පුස්තකාරූඪ
[වි.] පොතකට ඇතුළත් වුණු

පුස්තකාලය
[නා.ප්‍ර.] පොත්ගුල (සං. පුස්තකාලය)

පුස්තකාලයාධිපති
[නා.ප්‍ර.] පුස්තකාලයක ප්‍රධාන නිලධාරියා)

පුහුණුව
[නා.] පළපුරුද්ද ඇති කිරීම

පුළින
[නා.ප්‍ර.] පුලින

පුළුන්, පුලුන්
[නා.ප්‍ර.] කපු, ඉඹුල් ආදි ගෙඩිවල ඇතුළත ඇති සියුම් කෙඳි

පුළුලුකුළ
[නා.] පුළුල් වූ උකුළ

පුළුල්
[වි.] පටු ‍නොවූ/ පැතිරුණා වූ (පා. පුථුල සං. පෘථුල)

පුළුල්ල
[නා.] පැස; කූඩය (පා. සං. පුට)

පුළුවන්
[වි.] යමක් කිරීමට හැකි; සමත් (පා. පටිපන්න සං. ප්‍රතිපන්න)

පූජනීය
[වි.] පූජාවට සුදුසු (පා. සං. පූජනීය)

පූජෝපකරණ
[නා.ප්‍ර.] පූජාවකට ගන්නා බඩු භාණ්ඩ

පූජ්‍ය
[වි.] පිදිය යුතු (සං. පූජ්‍ය)

පූණ නූල
[නා.] උසස් කුල කුමරුවන්ගේ උපනයන මංගල්‍යයේ දී හින්දු ආගමික සිරිතක් ලෙස පලඳන නූල (දෙ. பூணறூல்)

පූරණය
[නා.] පිරවීම; සම්පූර්ණ කිරීම (සං. පූරණ)

පූර්ණ
[වි.] පිරුණු (සං. පූර්ණ)

පූර්ණ ඝටය
[නා.] පුන්කලස/ පිරුණු කළය

පූර්වකෘත
[වි.] කලින් කරන ලද/ පෙර ජාතියේ කරන ලද (සං. පූර්වකෘත)

පූර්වභාගය
[නා.] මුල් කොටස/ පෙරවරුව; දිනයේ මුල් කොටස (සං. පූර්වභාග)

පූර්වාදර්ශය
[නා.] ආදර්ශයට ගනු ලබන පෙර සිදුවීම

පෘතුගාලය
[නා.] පුර්තුගාලය

පෘතුගීසි
[නා.ප්‍ර.] පුර්තුගීසි

පෘථග්ජනයා
[නා.] පුහුදුන් පුද්ගලයා/ අඥානයා (සං. පෘථග්ජන)

පෘථිවිය
[නා.] පොළොව (සං. පෘථිවි)

පෘථුල
[වි.] පැතිරුණු; පළල් (පා. පුථුල සං. පෘථුල)

පෘෂ්ඨය
[නා.] මතුපිට/ බාහිර ඝන තට්ටුව (සං. පෘෂ්ඨ)

පෘෂ්ඨවංශය
[නා.] කොඳු ඇට පෙළ; කශේරුකාව (සං. පෘෂ්ඨවංශ)

පෙකණිය
[නා.] නාභිය (මල. පොක්කිළ්, පොක්කුළ් දෙ. பொக்கிணி)

පෙකණිවැල
[නා.] මවුකුස තුළ සිටින ක්ෂීරපායී සත්ත්වයන්ගේ නාභිය හා වැදෑමහ සම්බන්ධ කරන නාලය

පෙණ
[නා.ප්‍ර.] 1. නයාගේ හිස කොටස (පා. සං. ඵණ) 2. ජලයෙහි සබන් හෝ වෙනත් ද්‍රව වර්ග කැලඹීමෙන් ඒ මත ඇති වන බුබුළු (පා. ඵෙණ සං. ඵෙන)

පෙණහල්ල, පෙණහැල්ල
[නා.] ශරීරයෙහි උරකුහරයෙහි පිහිටි ශ්වසනය සඳහා අත්‍යවශ්‍ය ඉන්ද්‍රිය

පෙතිපිළිම
[නා.ප්‍ර.] රෙදි ආදියෙහි අඳින ලද පැතලි සිතුවම සහ වටකුරු ලෙස නිර්මිත ප්‍රතිමාව/ කැටයම් කරන ලද අනුරුව

පෙනුම
[නා.] දර්ශනය/ ස්වභාවය

පෙනෙල්ල
[නා.] එක් කෙළවරක ගිනි දැල්වෙන හෝ ගිනි නිවුණු හෝ දර කැබැල්ල

පෙනේරය
[නා.] පිටි ආදිය හලා ගන්නා උපකරණය (පුර්. peneria)

පෙඳය, පෙඳේ
[නා.] පක්ෂියකුගේ පිටුපස පිහාටු කලබ

පෙය්‍ය
[නා.ප්‍ර.] පානය කළ යුතු දෙය (පා. සං. පෙය්‍ය)

පෙය්‍යාලය, පෙය්‍යාලම
[නා.] ලිවීමේ දී පළමු යෙදුණු දීර්ඝ පාඨයක් නැවත යෙදීමේ දී ‘පෙ’ යන්න යොදා සංක්ෂේප කිරීම (පා. පෙය්‍යාල)

පෙරනය
[නා.] යම්කිසි ද්‍රවයක් පෙරා ගැනීමේ උපකරණය

පෙරමුණු
[නා.] ඉදිරිය/ මූලිකත්වය/ යුද බිම

පෙරහන
[නා.] දියර පෙරන රෙදිකඩ හෝ උපකරණය (පා. පරිස්සාවන සං පරිශ්‍රාවණ)

පෙරළනවා
[ක්‍රි.] වෙනස් වෙනවා/ බිම වැටෙනවා/ කැලතෙනවා

පෙරළිය
[නා.] විපර්යාසය/ කෝලාහලය/ රැල්ල

පෙලඹෙනවා, පෙළඹෙනවා
[ක්‍රි.] ආශා කරනවා, ඇලෙනවා/ යොමු වෙනවා; ඇබ්බැහි වෙනවා (සං. ප්‍රලම්භති)

පෙළ
[නා.] 1. බුද්ධ වචනය; ත්‍රිපිටක ධර්මය (පා. පාළි) 2. වාක්‍යය (පා. සං. පාඨ) 3. සමූහය/ පේළිය/ ශ්‍රේණිය (සං. පඞ්ක්ති)

පෙළනවා
[ක්‍රි.] පීඩා කරනවා; පොඩි කරනවා (පා. පීළති)

පෙළපත
[නා.] පරපුර; වංශය/ වර්ගය; විශේෂය

පෙළපාළිය
[නා.] පිළිවෙල/ විරුද්ධත්වය හෝ පක්ෂපාතිත්වය දැක්වීමට සංවිධානය කළ පෙරහර

පෙළපොත්
[නා.බහු.] ත්‍රිපිටක ග්‍රන්ථ/ පාසැල් ශ්‍රේණි පොත්

පෙළවහ
[නා.] විවාහය/ පරම්පරාව

පෙළවාසිය
[නා.] ආවාහය/ පෙළවහ

පෙළහර, පෙළහැර
[නා.ප්‍ර.] ප්‍රාතිහාර්යය (පා. පාටිහාර සං. ප්‍රාතිහාර්ය)

පෙළැන්තිය
[නා.] පැළැන්තිය

පෙළෙනවා
[ක්‍රි.] පීඩාවට පත් වෙනවා

පේනුව
[නා.] විදුලිය ලබා ගැනීමට කෙවෙනියට සවි කරන කොටස

පේශ කර්මාන්තය, පේෂ කර්මාන්තය
[නා.] රෙදි විවීමේ කාර්යය

පේශල
[වි.] ශික්ෂාකාමී/ යහපත්; ගැළපෙන (සං. පෙශල)

පේශිය
[නා.] මස් ගොබය/ කලල රූපය/ පක්ෂි බිජුව (සං. පෙශි)

පේසාවළලු
[නා.බහු.] චෛත්‍යයක සාදා ඇති බිම්මහල් වළලු තුන

පේළිය
[නා.] පෙළ; ආවලිය (සං. පඞ්ක්ති)

පෛශාචි
[නා.ප්‍ර.] ඉන්දීය ප්‍රාකෘත භාෂාවක නාමය (සං. පෛශාචි)

පෛශුන්‍ය
[නා.ප්‍ර.] කේලාම්; පිසුණු බස් (සං. පෛශුන්‍ය)

පොකුණ
[නා.] නොගැඹුරු ජලාශය; පුෂ්කරණිය (පා. පොක්‍ඛරණි සං. පුෂ්කරණි)

පොට්ටනිය, පොට්ටණිය
[නා.] යම් යම් දේ එක්කොට බැඳි පොදිය (දෙ. பொட்டணம் සං. පොට්ටලි)

පොත්ගුල
[නා.] පොත් තබා තිබෙන ගෙය; පුස්තකාලය

පොදු ගුණාකාරය
[නා.] සංඛ්‍යා කීපයකින් ඉතිරි නැති ව බෙදෙන ගණන

පොරණ
[නා.] අතීතය (පා. පොරණ සං. පුරාණ)

පොරණැදුරා
[නා.] පුරාණාචාර්යවරයා

පොරොන්දුව
[නා.] ගිවිසුම; එකඟත්වය (දෙ. பொருந்து)

පොරෝනය
[නා.] පෙරවීමට ගන්නා වස්ත්‍රය (පා. පාරුපන)

පොලඹනවා
[ක්‍රි.] උනන්දු කරනවා; ආශාව ඇති කරනවා (පා. පලොභෙති සං. ප්‍රලම්භතෙ)

පොලිතීන්
[නා.ප්‍ර.] ප්ලාස්ටික් විශේෂයක් (ඉං. polythene)

පොලිය
[නා.] ණයට ගත් මුදලක් වෙනුවෙන් වැඩිපුර ගෙවන මුදල (දෙ. பொலி)

පොලොන්නරුව
[නා.] ලංකාවේ දෙවැනි රාජධානිය පැවති නගරය; පුලස්ති පුරය

පොලොස්
[නා.ප්‍ර.] නොමේරූ කොස් ගෙඩිය (මැ. පොලොස්)	

පොල්මඃකාරයා
[නා.] බූදලයක අයිතිකාරයා (ල. volmacht)

පොසිල
[නා.ප්‍ර.] පුරාණයේ ගල් බවට පත් වූ ඇටකටු පැළෑටි ආදිය; පාෂාණිභූත ද්‍රව්‍ය (ඉං. fossil)

පොහොණිය
[නා.] ශරීර දුර්වලතාවෙන් තොර බව; පෝෂණය (පා. පොසණ සං. පොෂණ)

පොළ
[නා.] 1. බිබිළ; ගඩුව (පා. ඵොට සං. ස්ඵොට) 2. කිසියම් විශේෂ කටයුත්තක් සඳහා වෙන් වූ ස්ථානය/ වෙළඳාම් කරන ස්ථානය 3. තැනැත්තා; පුද්ගලයා

පොළඟා
[නා.] උග්‍ර විෂ සහිත සර්පයෙක් (පා. පොටඞ්ග)

පොළනවා
[ක්‍රි.] අත්පුඩි ගසනවා/ ධාන්‍යාදියෙිහ රොඩු කුල්ල ආධාරයෙන් ඉවත් කරනවා (පා. පොඨෙති සං. ස්ඵොටයති)

පොළොව
[නා.] පෘථිවිය/ ගොඩබිම (පා. පඨවි සං. පෘථිවි)

පොළෝ තලය
[නා.] පෘථිවි පෘෂ්ඨය; පොළොව මතුපිට

පෝතකයා
[නා.] පැටියා; පොව්වා (පා. සං. පොතක)

පෝනිය
[නා.] දිය බොන පොල් කටුව/ කොතලය

පෝනියා
[නා.] අශ්ව වර්ගයේ සිවුපාවෙක් (ඉං. pony)

පෝරනුව, පෝරණුව
[නා.] ගිනි උදුන (පුර්. forno)

පෝලිම
[නා.] පෙළ; පේළියට සෑදීම (මැ. polin)

පෝලියෝ
[නා.ප්‍ර.] බාලක පක්ෂාඝාත රෝගය (ඉං. polio)

පෝෂණය
[නා.] රැක බලා ගැනීම/ වර්ධනයට අවශ්‍ය දේ සැපයීම/ ආහාරපානාදිය සැපයීම (සං. පොෂණ)

පෝෂණවේදියා
[නා.] ආහාරවල ගුණාගුණ පිළිබඳ හදාළ තැනැත්තා

පෝෂ්‍යය
[නා.] පෝෂණය කිරීම/ පෝෂ්‍ය ගුණයෙන් යුත් කොටස (සං. පොෂ්‍ය)

පෞද්ගලික
[වි.] පුද්ගලයකු සතු; සාමූහික නොවන (සං. පෞද්ගලික)

පෞරාණික
[වි.] පුරාණ කාලයට අයත්/ උසස් ලෙස පිළිගත් (සං. පෞරාණික)

පෞරුෂය
[නා.] පිරිමිකම/ පුද්ගලයකුගේ ආවේණික හැසිරීම් රටාව (සං. පෞරුෂ)

ප්‍රකට
[වි.] පැහැදිලි/ ප්‍රසිද්ධ (සං. ප්‍රකට)

ප්‍රකම්පනය
[නා.] මහත් සේ කම්පනයට පත්වීම (සං. ප්‍රකම්පන)

ප්‍රකරණය
[නා.] ග්‍රන්ථය/ පිටකයක කොටස/ නාට්‍ය විශේෂයක නාමය (සං. ප්‍රකරණ)

ප්‍රකර්ෂය
[නා.] විශේෂ ලක්ෂණය/ උතුම් බව; ශ්‍රේෂ්ඨත්වය (සං. ප්‍රකර්ෂ)

ප්‍රකල්පනය
[නා.] තීරණාත්මක ලෙස කල්පනා කිරීම; ස්ථිර නිගමනය (සං. ප්‍රකල්පන)

ප්‍රකාරය
[නා.] ආකාරය/ ප්‍රභේදය/ නිර්මාණය (සං. ප්‍රකාර)

ප්‍රකාශනය
[නා.] පදයෙන් පැහැදිලි කරන අර්ථය පැවසීම/ ප්‍රකට කිරීම/ දීප්තිමත් කිරීම/ පොත්පත් මුද්‍රණය කොට ප්‍රසිද්ධ කිරීම (සං. ප්‍රකාශන)

ප්‍රකාශය
[නා.] නිවේදනය/ හෙළි කිරීම/ ආලෝකය/ දැඩි ලෙස හෝ සහතික ලෙස කියා සිටීම (සං. ප්‍රකාශ)

ප්‍රකීර්ණකය
[නා.] ග්‍රන්ථයක පරිච්ඡේදයක නාමය/ සම්මිශ්‍රණය වූ බව (සං. ප්‍රකීර්ණක)

ප්‍රකෘතිය
[නා.] සැබෑ තත්ත්වය/ මුලින් වූ තත්ත්වය/ බලය; ශක්තිය (සං. ප්‍රකෘති)

ප්‍රකෝටිය
[නා.] කෝටියේ ඒවා කෝටිය; බිලියන සියය (පා. පකොටි)

ප්‍රකෝෂ්ඨය
[නා.] බාහුව/ මිදුල (සං. ප්‍රකොෂ්ඨ)

ප්‍රක්ෂිප්ත
[වි.] දමන ලද; බහාලන ලද/ විසි කරන ලද/ නියම වූ (සං. ප්‍රක්‍ෂිප්ත)

ප්‍රක්ෂේපය
[නා.] නෙරා සිටින දෙය/ දැමීම; බහාලීම (සං. ප්‍රක්‍ෂෙප)

ප්‍රක්ෂේපණය
[නා.] පිළිබිඹු කිරීම/ නියම කිරීම; ආරෝපණය කිරීම (සං. ප්‍රක්‍ෂෙපණ)

ප්‍රගතිශීලී
[වි.] ඉදිරියට යනසුලු

ප්‍රගමනය
[නා.] ඉදිරියට යෑම (සං. ප්‍රගමන)

ප්‍රගල්භ
[වි.] බුහුටි/ උසස් (සං. ප්‍රගල්භ)

ප්‍රගුණ
[වි.] පුහුණු වූ; පුරුදු කළ (සං. ප්‍රගුණ)

ප්‍රචණ්ඩ
[වි.] අතිශයින් රෞද්‍ර (සං. ප්‍රචණ්ඩ)

ප්‍රචලිත
[වි.] ප්‍රසිද්ධ වූ; පැතුරුණු; ප්‍රචාරය වූ (සං. ප්‍රචලිත)

ප්‍රචාරණය
[නා.] ප්‍රසිද්ධ කිරීම (සං. ප්‍රචාරණ)

ප්‍රචාලක
[වි.] යාත්‍රා කරන (සං. ප්‍රචාලක)

ප්‍රචුර
[වි.] බලවත්/ උතුම්/ බහුල (සං. ප්‍රචුර)

ප්‍රචූෂකය
[නා.] උරාගන්නා ස්වභාවයෙන් යුක්ත වූව; අවශෝෂකය (සං. ප්‍රචූෂ්ක)

ප්‍රච්ඡන්න
[වි.] වැසුණු; සැඟවුණු/ ගැවසුණු/ රහස්; ගුප්ත (සං. ප්‍රච්ඡන්න)

ප්‍රජනනය
[නා.] ජනිත කරවීම (සං. ප්‍රජනන)

ප්‍රජනනේන්ද්‍රියය
[නා.] උත්පාදක අවයවය (සං. ප්‍රජනන+ඉන්‍ද්‍රිය)

ප්‍රජාතන්ත්‍ර
[නා.ප්‍ර.] ප්‍රජාව/ ජනතාව විසින් කරනු ලබන ජනතා පාලනය (සං. ප්‍රජාතන්ත්‍ර)

ප්‍රජානනය
[නා.] මැනවින් දැන ගැනීම (සං. ප්‍රජානන)

ප්‍රජේශ්වර
[නා.ප්‍ර.] ජනතාවගේ ප්‍රධානයා (සං. ප්‍රජෙශ්වර)

ප්‍රඥප්තිය
[නා.] පැනවූ දෙය; නියෝගය/ ව්‍යවහාරය; සම්මුතිය (සං. ප්‍රඥප්ති)

ප්‍රඥාව
[නා.] ඥානය/ පාණ්ඩිත්‍යය (සං. ප්‍රඥා)

ප්‍රජ්වලිත
[වි.] දැල්වුණු; ඇවිළුණු/ අතිශයින් බැබළුණු (සං. ප්‍රජ්වලිත)

ප්‍රණමිත
[වි.] වඳින ලද (සං. ප්‍රණමිත)

ප්‍රණය
[නා.ප්‍ර.] ආදරය; ස්නේහය (සං. ප්‍රණය)

ප්‍රණාමය
[නා.] වැඳීම; නමස්කාරය/ ගෞරවය (සං. ප්‍රණාම)

ප්‍රණාල
[නා.ප්‍ර.] නලය/ පීල්ල/ අගල (සං. ප්‍රණාල)

ප්‍රණාලිය
[නා.] දිය ගෙන යන නලය/ පීල්ල/ සොරොව්ව/ නිම්න රේඛාව (සං. ප්‍රණාලි)

ප්‍රණිධාන
[නා.ප්‍ර.] සිත පිහිටුවීම; ප්‍රාර්ථනය (සං. ප්‍රණිධාන)

ප්‍රණිධිය
[නා.] සිත මනා සේ පිහිටුවීම/ ප්‍රාර්ථනය/ නීතිමය කාර්යය (සං. ප්‍රණිධි)

ප්‍රණිපාත
[නා.ප්‍ර.] වැඳීම; වැඳ වැටීම (සං. ප්‍රණිපාත)

ප්‍රණීත
[වි.] මිහිරි; රසවත්/ උතුම්; ශ්‍රේෂ්ඨ/ මනා කොට වැඩූ/ සම්පාදිත/ සුවපහසු දනවන (සං. ප්‍රණීත)

ප්‍රතාප
[නා.ප්‍ර.] තේජස (සං. ප්‍රතාප)

ප්‍රතිකර්මය
[නා.] පිළියම (සං. ප්‍රතිකර්ම)

ප්‍රතිකාරය, ප්‍රතීකාරය
[නා.] රෝගයකට කරන පිළියම (සං. ප්‍රතිකාර, ප්‍රතීකාරය)

ප්‍රතිකාල්
[වි.] පෘතුගාලයට අයත් (පුර්. Portugal)

ප්‍රතිකූල
[වි.] පිළිකුල්/ එකඟ නොවන; විරුද්ධ (සං. ප්‍රතිකූල පා. පටික්කූල)

ප්‍රතික්‍රමණය
[නා.] පසු බැසීම/ ග්‍රහයින් වක්‍රවීම

ප්‍රතික්ෂිප්ත
[වි.] ප්‍රතික්ෂේප කරන ලද (සං. ප්‍රතික්‍ෂිප්ත)

ප්‍රතික්ෂේපය
[නා.] යමක් නොපිළිගෙන බැහැර කිරීම; නිෂේධය (සං. ප්‍රතික්‍ෂෙප)

ප්‍රතිගාමී
[වි.] ඉදිරියට නොයන; ප්‍රගතිශීලී නොවන (සං. ප්‍රතිගාමී)

ප්‍රතිගෘහිත, ප්‍රතිගෘහීත
[වි.] පිළිගන්නා ලද (සං. ප්‍රතිගෘහීත)

ප්‍රතිග්‍රහණය
[නා.] යමක් පිළිගැනීම/ දානාදිය පිළිගැනීම/ විනිමය බිල්පත (සං. ප්‍රතිග්‍රහණ)

ප්‍රතිග්‍රාහකයා
[නා.] පිළිගන්නා තැනැත්තා (සං. ප්‍රතිග්‍රාහක)

ප්‍රතිඝ
[වි.] සැඩපරුෂ/ ද්වේෂය මුල් වූ (සං. ප්‍රතිඝ)

ප්‍රතිචාරය
[නා.] සංවේදයික හැසිරීම; ප්‍රතික්‍රියාව (සං. ප්‍රතිචාර)

ප්‍රතිචීන, ප්‍රතීචීන
[වි.] බටහිර රටවල් හා සම්බන්ධ; ප්‍රාචීන යන්නෙහි විරුද්ධාර්ථය (සං. ප්‍රතිචීන)

ප්‍රතිච්ඡන්න
[වි.] වැසුණු; ගැවසුණු (සං. ප්‍රතිච්ඡන්න)

ප්‍රතිච්ඡාදනය
[නා.] වැසීම; මුවහ කිරීම (සං. ප්‍රතිච්ඡාදන)

ප්‍රතිච්ඡේදනය
[නා.] චක්‍ර සටහනක සැලසුම් ක්‍රමයක් මගින් දැක්වෙන ස්ථානය

ප්‍රතිජානනය
[නා.] ඉඳුරා ම දැන ප්‍රකාශ කිරීම (සං. ප්‍රතිජානන)

ප්‍රතිජීවකය
[නා.] දිලීර හා බැක්ටීරියා ඇසුරින් සාදන බැක්ටීරියා නාශක ද්‍රව්‍ය

ප්‍රතිඥාව
[නා.] ගිවිසීම; පොරොන්දුව/ පොරොන්දු පත්‍රයකට බැඳීම (සං. ප්‍රතිඥා)

ප්‍රතිදාන
[නා.ප්‍ර.] යමක් වෙනුවට යමක් ආපසු දීම (සං. ප්‍රතිදාන)

ප්‍රතිදීප්ත පහන
[නා.] පාරජම්බූල විකිරිණය ආලෝකය බවට පත් කෙරෙන බල්ප විශේෂයක්

ප්‍රතිදේහය
[නා.] ශරීරයට ඇතුළු වූ විෂ වැනි බාහිර ද්‍රව්‍යයකට එරෙහි ව නිපැදවෙන ද්‍රව්‍යය

ප්‍රතිධ්වනිය
[නා.] පිළිරැව්; දෝංකාරය (සං. ප්‍රතිධ්වනි)

ප්‍රතිනිධි
[නා.ප්‍ර.] නියෝජක; ආදේශකය

ප්‍රතිනිර්මාණය
[නා.] යළි සකස් කර දැක්වීම (සං. ප්‍රතිනිර්මාණ)

ප්‍රතිනිවෘත්ත
[වි.] ඉවත් කළ

ප්‍රතිපක්ෂය
[නා.] විරුද්ධ පක්ෂය (සං. ප්‍රතිපක්‍ෂ)

ප්‍රතිපත්තිය
[නා.] යම් පිළිවෙලක් අනුගමනය කිරීම/ පිළිපැදීම (සං. ප්‍රතිපත්ති)

ප්‍රතිපදාව
[නා.] පිළිපැදීම (සං. ප්‍රතිපදා)

ප්‍රතිපාදනය
[නා.] සාදා ගැනීම; පිළියෙල කිරීම; වෙන් කිරීම (සං. ප්‍රතිපාදන)

ප්‍රතිපූරණය
[නා.] පිරවීම; කරන ලද වියදම් ආපසු ගෙවීම (සං. ප්‍රතිපූරණ)

ප්‍රතිඵලය
[නා.] ප්‍රයෝජනය/ විපාකය/ යම් ක්‍රියාවක ඇගයීම (සං. ප්‍රතිඵල)

ප්‍රතිබද්ධ
[වි.] සම්බන්ධ; අයිති (සං. ප්‍රතිබද්ධ)

ප්‍රතිබිම්බය
[නා.] යමක හැඩය විදහා දැක්වෙන රූපය; ඡායාව (සං. ප්‍රතිබිම්බ)

ප්‍රතිභාගය
[නා.] සම වන කාරණය/ පසු කොටස/ දීමනාව (සං. ප්‍රතිභාග)

ප්‍රතිභානය
[නා.] ප්‍රබෝධයට පැමිණෙමින් උපදන ප්‍රඥාව (සං. ප්‍රතිභාන)

ප්‍රතිභාපූර්ණ
[වි.] අවබෝධ ඥානයෙන් පිරුණු (සං. ප්‍රතිභා+පූර්ණ)

ප්‍රතිභාව
[නා.] බුද්ධිමය හැකියාව; නිර්මාණ ශක්තිය/ බැබළීම (සං. ප්‍රතිභා)

ප්‍රතිමණ්ඩිත
[වි.] යුක්ත; සමන්විත/ සෑදුණු; සැරසුණු/ අලංකෘත වූ (සං. ප්‍රතිමණ්ඩිත)

ප්‍රතිමල්ල
[වි.] විරුද්ධ; සතුරු/ තරගකාර (සං. ප්‍රතිමල්ල)

ප්‍රතිමාඝරය
[නා.] පිළිම ගෙය (සං. ප්‍රතිමාඝර)

ප්‍රතිමාන
[නා.ප්‍ර.] සමාන බව (සං. ප්‍රතිමාන)

ප්‍රතිමානනය
[නා.] බුහුමන් දැක්වීම; ගරු කිරීම (පා. පටිමානන)

ප්‍රතිමුඛ
[වි.] එක එල්ලේ ඉදිරියෙහි වූ; විරුද්ධ පැත්තේ වූ (සං. ප්‍රතිමුඛ)

ප්‍රතිමූර්තිය
[නා.] හාත්පසින් සමාන වූ රූපය; ප්‍රතිරූපය (සං. ප්‍රතිමූර්ති)

ප්‍රතිරක්ෂණය
[නා.] ආරක්ෂාව; සුරැකීම (සං. ප්‍රතිරක්‍ෂණ)

ප්‍රතිරාවය
[නා.] දෝංකාරය; පිළිරැව්ව

ප්‍රතිරෝධය
[නා.] අවහිරය; බාධාව/ විද්‍යුත් ධාරාවක් ගලා යෑමට ඇති කරන බාධාව (සං. ප්‍රතිරොධ)

ප්‍රතිලාභය
[නා.] ලැබීම; අත්කර ගැනීම (සං. ප්‍රතිලාභ)

ප්‍රතිලෝම
[වි.] යථා ක්‍රමයට අනුකූල නොවූ/ අග පටන් මුල දක්වා වන (සං. ප්‍රතිලොම)

ප්‍රතිවර්තනය
[නා.] ආපසු හැරීම (සං. ප්‍රතිවර්තන)

ප්‍රතිවාදය
[නා.] පිළිතුර/ විරුද්ධ මතය (සං. ප්‍රතිවාද)

ප්‍රතිවාදියා
[නා.] විරුද්ධකාරයා; සතුරා

ප්‍රතිවිපාකය
[නා.] යම් ක්‍රියාවක ප්‍රතිඵලයක් වශයෙන් ලැබෙන විපාකය

ප්‍රතිවිරුද්ධ
[වි.] එකිනෙකට විරුද්ධ (සං. ප්‍රතිවිරුද්ධ)

ප්‍රතිවිරෝධ
[වි.] එකකට එකක් පටහැණි; ප්‍රතිවිරුද්ධ (සං. ප්‍රතිවිරුද්ධ)

ප්‍රතිවේද
[නා.ප්‍ර.] තේරුම් ගැනීම; අර්ථාවබෝධය/ ප්‍රකාශය (සං. ප්‍රතිවේද)

ප්‍රතිවේධ
[නා.ප්‍ර.] ලෝකෝත්තර මාර්ගඵලාදියට පැමිණීම (සං. ප්‍රතිවෙධ)

ප්‍රතිශක්තිකරණය
[නා.] රෝග මර්දන ශක්තිය ඇති කිරීම; එන්නත් ලබාදීම

ප්‍රතිශතය
[නා.] යම්කිසි ප්‍රමාණයක සියයට ගණන

ප්‍රතිශෝධනය
[නා.] නැවත සංශෝධන කිරීම/ පරිශෝධනය

ප්‍රතිශෝධිත
[වි.] නැවත සකස් කරන ලද

ප්‍රතිශ්‍යාව
[නා.] සෙම්ප්‍රතිශ්‍යාව; නාසයේ ශ්ලේෂ්මල පටලයේ ඇති වන ආසාදනයක් (සං. ප්‍රතිශ්‍යා)

ප්‍රතිෂේධ
[වි.] වළක්වන (සං. ප්‍රතිෂෙධ)

ප්‍රතිෂ්ඨා
[නා.ප්‍ර.] පිහිට/ උපකාරය/ පිහිටුවීම (සං. ප්‍රතිෂ්ඨා)

ප්‍රතිෂ්ඨාපනය
[නා.] පිහිටුවීම; සංස්ථාපනය/ ආදේශකය (සං. ප්‍රතිෂ්ඨාපන)

ප්‍රතිසංවිධානය
[නා.] නැවත නිසි පරිදි පිළියෙල කිරීම; පැවති ක්‍රමය වෙනස් කොට නව මුහුණුවරකින් පිිහිටුවීම

ප්‍රතිසංස්කරණය
[නා.] අලුත්වැඩියා කිරීම; නැවත සකස් කිරීම (සං. ප්‍රතිසංස්කරණ)

ප්‍රතිසන්ධිය
[නා.] නැවත ඉපදීම/ පිළිසිඳීම (සං. ප්‍රතිසන්ධි)

ප්‍රතිසම්පාදනය
[නා.] හිඟ පිරවීම; ආපසු ඇති කිරීම

ප්‍රතිසම්භිදා
[නා.ප්‍ර.] අර්ථ, ධර්ම, නිරුක්ති, ප්‍රතිභාන යන කරුණු පිළිබඳ වූ ඥානය (පා. පටිසම්භිදා සං. ප්‍රතිසම්භිදා)

ප්‍රතිස්ථාපනය
[නා.] ස්ථිර ව පිිහිටුවීම/ යමක් වෙනුවට අනෙකක් යෙදීම (සං. ප්‍රතිස්ථාපන)

ප්‍රතිහත
[වි.] වැළැක්වූ; බාධා කළ (සං. ප්‍රතිහත)

ප්‍රතීකාරය
[නා.] ප්‍රතිකාරය

ප්‍රතීක්ෂණ
[වි.] සමාලෝචනය කරන (සං. ප්‍රතීක්‍ෂණ)

ප්‍රතීචීන
[වි.] ප්‍රතිචීන

ප්‍රතීත
[වි.] ප්‍රසිද්ධ; ප්‍රකට (සං. ප්‍රතීත)

ප්‍රතීතිය
[නා.] ප්‍රසිද්ධිය/ අවබෝධය (සං. ප්‍රතීති)

ප්‍රතීයමාන
[වි.] පැහැදිලි; ප්‍රත්‍යක්ෂ/ හැඟෙන; හැඟවෙන

ප්‍රත්‍යංග
[නා.ප්‍ර.] විශාල අංගයක ඇති කුඩා කොටස්/ යම් සංස්ථාමය ආයතනයක අනු කොටසක් (සං. ප්‍රත්‍යඞ්ග)

ප්‍රත්‍යක්ෂ
[වි.] ඉන්ද්‍රිය විෂය වීමෙන් නිවැරදි වූ/ අත්දුටු; නොවරදින (සං. ප්‍රත්‍යක්‍ෂ)

ප්‍රත්‍යන්තය
[නා.] පිටිසර පෙදෙස; නගර සීමාවෙන් පිට ප්‍රදේශය (සං. ප්‍රත්‍යන්ත)

ප්‍රත්‍යය
[නා.ප්‍ර.] හේතුව; කාරණය; මූලය/ සිව්පසය/ වටහා ගැනීමේ නුවණ/ ව්‍යාකරණයේ දී ධාතු හා නාම සමඟ යොදන අකුරු (සං. ප්‍රත්‍යය)

ප්‍රත්‍යයාර්ථනාමය
[නා.] ධාතුවකින් හෝ නාමයකින් පර ව අර්ථවත් ප්‍රත්‍ය යෙදීමෙන් සෑදෙන නාමපදය (සං. ප්‍රත්‍යයාර්ථ)

ප්‍රත්‍යවේක්ෂණය
[නා.] නුවණින් සලකා බැලීම/ නැවත විමසා බැලීම (සං. ප්‍රත්‍යවෙක්‍ෂණ)

ප්‍රත්‍යාපන
[නා.ප්‍ර.] ආහාර ගැනීම/ වමාරා කෑම

ප්‍රත්‍යාලෝචනය
[නා.] නැවත මෙනෙහි කිරීම

ප්‍රත්‍යාවර්තනය
[නා.] යළි ඇතිවීම/ ආපසු හැරීම/ ආපසු හැකිළීම (සං. ප්‍රත්‍යාවර්තන)

ප්‍රත්‍යාසන්න
[වි.] කිට්ටු; සමීප (සං. ප්‍රත්‍යාසන්න)

ප්‍රත්‍යාස්ථ
[වි.] මුලින් පැවති ස්වභාවයට පැමිණෙන (සං. ප්‍රත්‍යාස්ථා)

ප්‍රත්‍යුත්තර
[නා.ප්‍ර.] පිළිතුර (සං. ප්‍රත්‍යුත්තර)

ප්‍රත්‍යුත්ථාන
[නා.ප්‍ර.] ගෞරවය පිණිස ආසනයෙන් නැඟී සිටීම (සං. ප්‍රත්‍යුත්‍ථාන)

ප්‍රත්‍යුත්පත්තිය
[නා.] දරු ප්‍රසූතිය; බෝවීම

ප්‍රත්‍යුත්පන්නය
[නා.] වර්තමාන කාලය (සං. ප්‍රත්‍යුත්පන්න)

ප්‍රත්‍යුපකාරය
[නා.] ලැබූ උපකාරයට පෙරළා උපකාර කිරීම (සං. ප්‍රත්‍යුපකාර)

ප්‍රත්‍යුපස්ථාන
[නා.ප්‍ර.] පිරිසිඳ දැක්ම; අවබෝධය/ සිහිය එළඹ සිටීම/ උපස්ථාන කිරීම (සං. ප්‍රත්‍යුපස්ථාන)

ප්‍රත්‍යේක
[වි.] තනි; පෞද්ගලික/ තමා විසින් ම චතුරාර්ය සත්‍යය අවබෝධ කළ (බෞ.සං. ප්‍රත්‍යෙක)

ප්‍රත්‍යේක බුද්ධ
[නා.ප්‍ර.] චතුරාර්ය සත්‍යය අවබෝධ කරගත් නමුත් අනුන්ට අවබෝධ කරවිය නොහැකි බුදුවරයා; පසේබුදු (සං. ප්‍රත්‍යෙකබුද්ධ පා. පච්චෙකබුද්ධ)

ප්‍රථම
[වි.] පළමු/ ප්‍රධාන (සං. ප්‍රථම)

ප්‍රථමධ්‍යාන
[වි.] පළමු වන ධ්‍යානය ලැබූ (පා. පඨමජ්ඣාන)

ප්‍රථමපුරුෂය
[නා.] ව්‍යාකරණයේ තමන් හා තමන් ඉදිරියේ සිටින්නන් හැර සෙසු අය හඳුන්වන නාමය (සං. ප්‍රථමපුරුෂ)

ප්‍රථමාධාරය
[නා.] වෛද්‍යාධාර ලබාදීමට පෙර රෝගියකුට කරන පිළියම/ පළමුවෙන් දෙන වෛද්‍යාධාරය (සං. ප්‍රථම+ආධාර)

ප්‍රථමා විභක්තිය
[නා.] අවසාන ක්‍රියාපදයෙන් උක්ත වන පදය යෙදෙන විභක්තිය (සං. ප්‍රථමා විභක්ති)

ප්‍රථීත
[වි.] ප්‍රකට; ප්‍රසිද්ධ/ පෙන්නුම් කළ (සං. ප්‍රථීත)

ප්‍රදක්ෂිණාව
[නා.] පැදකුණු කිරීම/ අනුකූලනය/ ගෞරවය (සං. ප්‍රදක්‍ෂිණ)

ප්‍රදර්ශනය
[නා.] විදහා දැක්වීම/ මහජන දර්ශනය සඳහා යමක් ඉදිරිපත් කිරීම/ නිදර්ශනය; ආදර්ශය (සං. ප්‍රදර්ශන)

ප්‍රදානය
[නා.] දානය; පරිත්‍යාගය/ ආයෝජනය/ පිරිනැමීම (සං. ප්‍රදාන)

ප්‍රදාහය
[නා.] ශරීර පටකයන්හි ඇති වන ව්‍යාධිමය තත්ත්වයක්/ දැවිල්ල (සං. ප්‍රදාහ)

ප්‍රදීපස්තම්භය
[නා.] පහන් කණුව; පහන් ටැඹ

ප්‍රදීපාගාරය
[නා.] නැව්වලට මඟපෙන්වීම සඳහා වෙරළේ සවි කළ පහන් කණුව

ප්‍රදේශය
[නා.] භූමිභාගය; පෙදෙස/ පළාත/ දිසාව (සං. ප්‍රදෙශ)

ප්‍රදේශීය, ප්‍රාදේශීය
[වි.] ප්‍රදේශයට අයත් (සං. ප්‍රදේශීන්)

ප්‍රද්‍යෝත
[වි.] බබළන [නා.ප්‍ර.] පහන (සං. ප්‍රද්‍යොත)

ප්‍රධන්
[වි.] 1. ප්‍රධාන; ශ්‍රේෂ්ඨ; ප්‍රමුඛ (සං. ප්‍රධාන) 2. කෙලෙස් තැවීමේ වීර්යය වඩන (පා. පධාන)

ප්‍රධාන
[වි.] මූලික; ප්‍රමුඛ (සං. ප්‍රධාන)

ප්‍රධ්වංසනය
[නා.] විනාශ කිරීම; සමූල ඝාතනය (සං. ප්‍රධ්වංසන)

ප්‍රපංච ප්‍රපඤ්ච
[නා.ප්‍ර.] ප්‍රමාදය/ ප්‍රමාදයට හේතු වූ කරුණ/ විස්තරය/ විද්‍යමාන දෙය; ලෞකික සම්මුතිය (සං. ප්‍රපඤ්ච)

ප්‍රපාතය
[නා.] කඳුහෙල්වල බෑවුම; පල්ලම (සං. ප්‍රපාත)

ප්‍රබන්ධය
[නා.] රචනය/ එකට එකතු වීම (සං. ප්‍රබන්‍ධ)

ප්‍රබල
[වි.] ඉතා බලවත් (සං. ප්‍රබල)

ප්‍රබුද්ධ
[වි.] බුද්ධි සම්පන්න/ පිපුණු (සං. ප්‍රබුද්ධ)

ප්‍රබෝධය
[නා.] විකසිත වීම/ උද්‍යෝගය/ සතුට (සං. ප්‍රබොධ)

ප්‍රබෝධවත්
[වි.] ප්‍රබෝධයෙන් යුතු

ප්‍රභවය
[නා.] හට ගැනීම/ ජන්ම ස්ථානය/ මූලාශ්‍රය (සං. ප්‍රභව)

ප්‍රභාතය
[නා.] අලුයම; පාන්දර (සං. ප්‍රභාත)

ප්‍රභාමණ්ඩලය
[නා.] රැස් වළල්ල/ ප්‍රභාගෝලය (සං. ප්‍රභාමණ්ඩල)

ප්‍රභාව
[නා.] දීප්තිය/ රශ්මිය/ ආලෝකය (සං. ප්‍රභා)

ප්‍රභාවය
[නා.] තේජස; මහිමය; ආනුභාවය (සං. ප්‍රභාව)

ප්‍රභාෂණය
[නා.] මැනවින් අරුත් පැහැදිලි කිරීම (සං. ප්‍රභාෂණ)

ප්‍රභාසංශ්ලේෂණය
[නා.] ශාකයක් ආලෝකය උපයෝගී කොට ගෙන ආහාර නිපදවීමේ ක්‍රියාවලිය (සං. ප්‍රභාසංශ්ලෙෂණ)

ප්‍රභාස්වර
[වි.] බබළන; දීප්තිමත් (සං. ප්‍රභාස්වර)

ප්‍රභූත්වය
[නා.] අධිපති බව; ස්වාමිත්වය; සමත් බව (සං. ප්‍රභූත්‍ව)

ප්‍රභේදය
[නා.] වෙන් කොට දැක්වීම/ වර්ගය (සං. ප්‍රභෙද)

ප්‍රමථනය
[නා.] කැලඹීම/ මැඬීම; තැළීම (සං. ප්‍රමථන)

ප්‍රමාණය
[නා.] තරම; පමණ/ සීමාව/ මිනුම (සං. ප්‍රමාණ)

ප්‍රමාණාතික්‍රාන්ත
[වි.] පමණ ඉක්මවූ

ප්‍රමාණාත්මක
[වි.] මිනුමක් ඇතුළත්

ප්‍රමිත
[වි.] සම්මත කරන ලද (සං. ප්‍රමිත)

ප්‍රමිතිය
[නා.] සම්මතය/ නිවැරදි ප්‍රමාණය (සං. ප්‍රමිති)

ප්‍රමුඛ
[වි.] පළමු (සං. ප්‍රමුඛ)

ප්‍රමුඛතාව, ප්‍රමුඛත්වය
[නා.] ප්‍රධානත්වය (සං. ප්‍රමුඛතා, ප්‍රමුඛත්‍ව)

ප්‍රමුදිත
[වි.] අතිශය ප්‍රීතියට පත් (සං. ප්‍රමුදිත)

ප්‍රමුඛස්ථානය
[නා.] ප්‍රධාන තැන/ කැපී පෙනෙන ස්ථානය (සං. ප්‍රමුඛස්ථාන)

ප්‍රමෝදය
[නා.] අධික ප්‍රීතිය (සං. ප්‍රමොද)

ප්‍රයත්නය
[නා.] උත්සාහය; ආයාසය (සං. ප්‍රයත්න)

ප්‍රයාණය
[නා.] ගමන/ ආක්‍රමණය කිරීමට යන ගමන (සං. ප්‍රයාණ)

ප්‍රයුංජනය
[නා.] භාවිතයේ යෙදීම; ක්‍රියාත්මක කොට බැලීම (සං. ප්‍රයුඤ්ජාන)

ප්‍රයොජ්‍ය
[වි.] යෙදිය යුතු; මෙහෙයවීම යුතු/ රැඳී පවතින (සං. ප්‍රයොජ්‍ය)

ප්‍රරූඪ
[වි.] නැඟුණු; මතු වුණු; හටගත් (සං. ප්‍රරූඪ)

ප්‍රරෝහණය
[නා.] බීජයකින් පැළ හටගැනීම (සං. ප්‍රරොහණ)

ප්‍රලම්බනය
[නා.] බලපැවැත්වීම/ තැති ගැන්වීම/ පෙලඹවීම (සං. ප්‍රලම්බන)

ප්‍රලය
[නා.ප්‍ර.] වැනසීම/ කල්ප විනාශය/ දුරලීම/ භූතාවේෂය (සං. ප්‍රලය)

ප්‍රලාපය
[නා.] හිස් බස/ නන් දෙඩවිල්ල (සං. ප්‍රලාප)

ප්‍රලීන
[වි.] නැති වුණු; අභාවයට ගිය/ අතුරුදන් වුණු (සං. ප්‍රලීන)

ප්‍රලුබ්ධ
[වි.] බලවත් ආශාවෙන් මැඬුණු (සං. ප්‍රලුබ්ධ)

ප්‍රලේඛනය
[නා.] ලේඛනගත කිරීම

ප්‍රලෝභනය
[නා.] පොළඹවා ගැනීම (සං. ප්‍රලොභන)

ප්‍රවණතාව
[නා.] වැඩි කැමැත්ත. නැඹුරුව (සං. ප්‍රවණතා)

ප්‍රවර්තනය
[නා.] පැවැත්ම; පැවතීම (සං. ප්‍රවර්තන)

ප්‍රවර්තිත
[වි.] පැවති; තිබුණු (සං. ප්‍රවර්තිත)

ප්‍රවර්ධනය
[නා.] බෙහෙවින් වැඩීම (සං. ප්‍රවර්ධන)

ප්‍රවහණය
[නා.] ප්‍රවාහණය (සං. ප්‍රවාහණ)

ප්‍රවාදය
[නා.] මුඛ පරම්පරාගත කතාව; ජනශ්‍රැතිය/ ශ්‍රේෂ්ඨ මතය/ චාරිත්‍රය; සම්ප්‍රදායය (සං. ප්‍රවාද)

ප්‍රවාරණය
[නා.] අවසර දීම/ සතුටු කිරීම/ බෝ කිරීම (සං. ප්‍රවාරණ)

ප්‍රවාහණය, ප්‍රවාහනය
[නා.] ගෙන යෑම; මගීන් හා බඩුභාණ්ඩ ගෙන යෑම/ ද්‍රවයක් ගැලීම (සං. ප්‍රවාහණ)

ප්‍රවිෂ්ට
[වි.] ඇතුළු වූ; පිවිසුණු (සං. ප්‍රවිෂ්ට)

ප්‍රවීක්ෂණය
[නා.] කල් තියා දැන ගැනීම

ප්‍රවීණ
[වි.] දක්ෂ; සමර්ථ/ වැදගත්; උසස්/ විශිෂ්ට අවබෝධයක් ඇති (සං. ප්‍රවීණ)

ප්‍රවෘත්ත
[වි.] පැවිති; පවත්නා./ පැවැත්වුණු; කරන ලද්දා වූ/ කියන ලද (සං. ප්‍රවෘත්ත)

ප්‍රවෘත්තිය
[නා.] පුවත; තොරතුර/ පැවැත්ම (සං. ප්‍රවෘත්ති)

ප්‍රවෘද්ධ
[වි.] බෙහෙවින් මහලු වූ/ හොඳට වැඩුණු/ වැඩි වුණු; අධික වූ/ ප්‍රෞඪ (සං. ප්‍රවෘද්ධ)

ප්‍රවේගය
[නා.] චලනය වීමේ ශීඝ්‍රතාව (සං. ප්‍රවෙග)

ප්‍රවේණිය
[නා.] පාරම්පරික අයිතිය/ පූර්වජයාගෙන් උරුම වන ලක්ෂණ (සං. ප්‍රවෙණි)

ප්‍රවේශනය
[නා.] ඇතුළු වීම/ ඇතුළු කිරීම (සං. ප්‍රවෙශන)

ප්‍රවේශය
[නා.] ඇතුළු වීම; ප්‍රවිෂ්ට වීම/ හැදින්වීම/ දොර; දොරටුව (සං. ප්‍රවෙශ)

ප්‍රව්‍රජිතයා, ප්‍රව්‍රජ්ජිතයා
[නා.] පැවිද්දා; ශ්‍රමණයා (සං. ප්‍රව්‍රජිත)

ප්‍රව්‍රජ්‍යාචාර්ය
[නා.ප්‍ර.] පැවිදි කරවූ ගුරුවරයා; උපාධ්‍යායාචාර්ය

ප්‍රව්‍රජ්‍යාව
[නා.] පැවිදි බව (සං. ප්‍රව්‍රජ්‍යා)

ප්‍රව්‍රජ්‍යෝපසම්පදාව
[නා.] පැවිද්ද හා උපසම්පදාව

ප්‍රශංසනීය
[වි.] පැසසිය යුතු (සං. ප්‍රශංසනීය)

ප්‍රශංසාව
[නා.] පැසසුම; ගුණ වර්ණනාව (සං. ප්‍රශංසා)

ප්‍රශමනය
[නා.] සමනය වීම/ රෝගාබාධයන්ට කරන පිළියම (සං. ප්‍රශමන)

ප්‍රශමය
[නා.] සමනය වීම; සන්සුන් වීම (සං. ප්‍රශම)

ප්‍රශස්ත
[වි.] ප්‍රශංසා කරන ලද/ උතුම්; ශ්‍රේෂ්ඨ/ ඉතා හොඳ/ ප්‍රමිත තත්ත්වයට අදාළ (සං. ප්‍රශස්ත)

ප්‍රශස්තිය
[නා.] ස්තුතිය; ප්‍රශංසාව/ ප්‍රශංසා වශයෙන් රචිත කාව්‍යය; ස්තුති කාව්‍යය (සං. ප්‍රශස්ති)

ප්‍රශාඛාව
[නා.] කුඩා අත්ත; ලියලා ගිය ශාඛාව (සං. ප්‍රශාඛා)

ප්‍රශ්නය
[නා.] කාරණයක් විමසීම/ කරදරය; හිරිහැරය (සං. ප්‍රශ්න)

ප්‍රශ්නාර්ථ ලකුණ
[නා.] ප්‍රශ්නයක් බව ඇඟවීම පිණිස ලේඛනයේ දී යොදන ‘?’ සංකේතය

ප්‍රශ්නාවලිය
[නා.] කරුණු විමසීම් මාලාව

ප්‍රශ්නෝත්තර
[නා.ප්‍ර.] විමසීම් හා එයට ලැබෙන පිළිතුරු (සං. ප්‍රශ්නොත්තර)

ප්‍රශ්වාසය
[නා.] ශ්වසන අවයවවලින් වාතය පිට කිරීම (සං. ප්‍රශ්වාස)

ප්‍රසංගය
[නා.] ඇලීම; ආසක්ත වීම/ නාට්‍යමය හෝ කාව්‍යමය වශයෙන් යමක් ඉදිරිපත් කිරීම (සං. ප්‍රසඞ්ග)

ප්‍රසක්ත
[වි.] ඇලුණු; ආසක්ත (සං. ප්‍රසක්ත)

ප්‍රසන්න
[වි.] සතුටු/ පැහැදුණු (සං. ප්‍රසන්න)

ප්‍රසම්පාදනය
[නා.] මිල ගණන් කැඳවීම

ප්‍රසර
[වි.] ඉදිරියට නෙරා යන (සං. ප්‍රසර)

ප්‍රසරණය
[නා.] විහිදීම; පැතිරීම (සං. ප්‍රසරණ)

ප්‍රසර්ජනය
[නා.] දික්වීම; විහිදීම (සං. ප්‍රසර්ජන)

ප්‍රසර්පණය
[නා.] ඉදිරියට යෑම; පැතිරීම (සං. ප්‍රසර්පණ)

ප්‍රසවය
[නා.] ඉපදීම; හටගැනීම/ දරු ප්‍රසූතිය (සං. ප්‍රසව)

ප්‍රසාදනීය
[වි.] පැහැදීමට සුදුසු; සතුට ලබාදෙන (සං. ප්‍රසාදනීය)

ප්‍රසාදය
[නා.] පැහැදීම; සතුට/ පැහැදීම නිසා දෙන ත්‍යාගය (සං. ප්‍රසාද)

ප්‍රසාධනය
[නා.] පැලඳීම; සැරසීම/ ආභරණය/ ඉටුකිරීම (සං. ප්‍රසාධන)

ප්‍රසාරණය
[නා.] උෂ්ණත්වය වැඩිවීම නිසා හෝ පීඩනය අඩුවීම නිසා හෝ වස්තුවක් විශාල වීම/ දික්කිරීම; දිග හැරීම/ විහිදීම (සං. ප්‍රසාරණ)

ප්‍රසිද්ධ
[වි.] ප්‍රකට; පතළ (සං. ප්‍රසිද්ධ)

ප්‍රසූතය, ප්‍රසූතිය
[නා.] දරුවකු මවු කුසින් බිහිවීම (සං. ප්‍රසූත, ප්‍රසූති)

ප්‍රසූතිකාගාරය
[නා.] දරුවන් බිහි කිරීම සඳහා වෙන් වූ ස්ථානය

ප්‍රස්තරය
[නා.] තලය; තට්ටුව (සං. ප්‍රස්තර)

ප්‍රස්තාරය
[නා.] සමූහය; රාශිය/ පරිමාණයන් හා ප්‍රමාණයන් දක්වන රේඛා සටහන/ ගීතයක ස්වර විදහා දැක්වීම (සං. ප්‍රස්තාර)

ප්‍රස්තාව
[නා.ප්‍ර.] අවස්ථාව; වේලාව/ විවාහය (සං. ප්‍රස්තාව)

ප්‍රස්තාවනාව
[නා.] ආරම්භය; පූර්විකාව (සං. ප්‍රස්තාවනා)

ප්‍රස්තාව පිරුළ
[නා.] ස්ථානෝචිත කියමන; උපදේශ වාක්‍යය

ප්‍රස්තාවෝචිත
[වි.] තැනට සුදුසු

ප්‍රස්තුතය
[නා.] ඉදිරිපත් කරන ලද්ද; මාතෘකාව/ උපමේය වශයෙන් කියන වස්තුව (සං. ප්‍රස්තුත)

ප්‍රස්ථානය
[නා.] පිටත්වීම; ගමනාරම්භය (පා. පට්ඨාන)

ප්‍රහර්ෂණය
[නා.] සිත ඉතා බලවත් ලෙස පිනා යෑම (සං. ප්‍රහර්ෂණ)

ප්‍රහර්ෂය
[නා.] අධික සතුට/ නාට්‍යාලංකාර තිස්තුන අතුරින් එකක් (සං. ප්‍රහර්ෂ)

ප්‍රහසනය
[නා.] උපහාසය කැටි කොට ගත් සිනහ උපදවන නාටකය (සං. ප්‍රහසන)

ප්‍රහාණය
[නා.] දුරු කිරීම; නැති කිරීම (සං. ප්‍රහාණ)

ප්‍රහීණ
[වි.] නසන ලද; දුරු කළ (සං. ප්‍රහීණ)

ප්‍රහෘත
[වි.] ගසනු ලැබූ; පහරන ලද/ වැදුණු; හැපුණු (සං. ප්‍රහෘත)

ප්‍රහේලිකාව
[නා.] සැඟවුණු අරුත් ඇති වගන්තිය; තේරවිල්ල/ නොවැටහෙන අවුල (සං. ප්‍රහෙලිකා)

ප්‍රාකාරය
[නා.] තාප්පය (සං. ප්‍රාකාර)

ප්‍රාකෘත
[නා.ප්‍ර.] මූල භාෂා විශේෂයක් (සං. ප්‍රාකෘත)

ප්‍රාක්, ප්‍රාග්
[වි.] පැරණි වූ; අතීතයට අයත්/ පළමුවෙන් වූ (සං. ප්‍රාක්, ප්‍රාග්)

ප්‍රාගල්භ්‍ය
[නා.ප්‍ර.] උඩගු බව/ දක්ෂ බව; ප්‍රගල්භ භාවය (සං. ප්‍රාගල්භ්‍ය)

ප්‍රාගුණ්‍යය
[නා.] ප්‍රගුණ බව (සං. ප්‍රාගුණ්‍ය)

ප්‍රාග් ඓතිහාසික, ප්‍රාගෛතිහාසික
[වි.] මුල් ම ඉතීහාසයට අයත්

ප්‍රාග්ධනය
[නා.] මූලධනය

ප්‍රාග්භාරය
[නා.] ඉදිරියට නෙරාගිය කොටස (සං. ප්‍රාග්භාර)

ප්‍රාචාර්යයා
[නා.] පෙර ඇදුරා; ගුරුවරයාගේ ගුරුවරයා

ප්‍රාචීන
[වි.] පෙරදිගට අයත් (සං. ප්‍රාචීන)

ප්‍රාචීරය
[නා.] උරස උදරයෙන් වෙන් කරන අවයවය

ප්‍රාඥයා
[නා.] නුවණැත්තා (සං. ප්‍රාඥ)

ප්‍රාණඝාතය
[නා.] පර පණ නැසීම (සං. ප්‍රාණඝාත)

ප්‍රාණ භුක්තිය
[නා.] දිවි ඇති තෙක් පරිහරණය කිරීමේ අයිතිය

ප්‍රාණ නාලිය
[නා.] ජීව බලය වැඩි ම වූ ස්ථානය; ප්‍රාණය රැකෙන දෙය

ප්‍රාණය
[නා.] ජීව ශක්තිය/ හුස්ම ඇද හෙළන කාලය (සං. ප්‍රාණ)

ප්‍රාණවත්
[වි.] පණ ඇති/ නැගී සිටි (සං. ප්‍රාණවත්)

ප්‍රාණාක්ෂර
[නා.බහු.] පණකුරු; ස්වරාක්ෂර

ප්‍රාණියා
[නා.] පණ ඇත්තා

ප්‍රාතිමෝක්ෂය
[නා.] භික්ෂූන්ට ශික්ෂා වශයෙන් පැනවූ ශීලය (පා. පාතිමොක්ඛ)

ප්‍රාතිහාර්යය
[නා.] හාස්කම; පුදුමය/ මනුෂ්‍යත්වය ඉක්මවූ ආශ්චර්යවත් සිදුවීම (සං. ප්‍රාතිහාර්ය)

ප්‍රාථමික
[වි.] මුලින් වූ; මුල් අවධියට අයත් (සං. ප්‍රාථමික)

ප්‍රාදුර්භූත
[වි.] පහළ වූ; ඇති වූ (සං. ප්‍රාදුර්භූත)

ප්‍රාදේශික
[වි.] ප්‍රදේශයට අයත් වූ; ප්‍රදේශය පිළිබඳ වූ

ප්‍රාදේශීය
[වි.] ප්‍රදේශීය

ප්‍රාන්තය
[නා.] ඈත කෙළවර; අයින/ විශාල ප්‍රදේශය (සං. ප්‍රාන්ත)

ප්‍රාප්ත, ප්‍රාප්ති
[වි.] පැමිණි; එළඹි (සං. ප්‍රාප්ත, ප්‍රාප්ති)

ප්‍රාමාණික
[වි.] පිළිගත හැකි; ප්‍රමාණවත් නුවණක් ඇති/ සම්මත (සං. ප්‍රාමාණික)

ප්‍රාමාණ්‍ය
[වි.] සාක්ෂ්‍ය මගින් තහවුරු වන; සම්මුතියට අදාළ (සං. ප්‍රාමාණ්‍ය)

ප්‍රාරම්භය
[නා.] ආරම්භ කිරීම; පටන් ගැනීම (සං. ප්‍රාරම්භ)

ප්‍රාර්ථනය, ප්‍රාර්ථනාව
[නා.] පැතුම; බලාපොරොත්තුව (සං. ප්‍රාර්ථන, ප්‍රාර්ථනා)

ප්‍රාවරණය
[නා.] පොරෝණය/ මෘද්වංශීන්ගේ ශරීරය වසා ඇති සම් වැදැල්ල (සං. ප්‍රාවරණ)

ප්‍රාසංගික
[වි.] 1. ඉබේ සිදුවන/ ස්වාභාවික (සං. ප්‍රාසාංගික) 2. නාට්‍යමය හෝ කාව්‍යමය හෝ ගීතමය අවස්ථාවලින් යුත්

ප්‍රාස්තාවික, ප්‍රාස්තවික
[වි.] අවස්ථාවට සුදුසු (සං. ප්‍රස්තාව+ඉක)

ප්‍රිය විප්‍රයෝගය
[නා.] තමා කැමති දෙයින් වියෝ වීම (පා. පියවිප්පයොග)

ප්‍රියසම්භාෂණය
[නා.] සතුටු සාමීචි කථාව (සං. ප්‍රියසම්භාෂණ)

ප්‍රීණනය
[නා.] සතුටු වීම; ප්‍රීති වීම (සං. ප්‍රීණන)

ප්‍රීත්‍යුත්සවය
[නා.] ප්‍රීති වීමට හා විනෝද වීමට පැවැත්වෙන උත්සවය; සාදය

ප්‍රේක්ෂකයා
[නා.] රූපවාහිනී, සිනමාපට, නාට්‍ය ආදිය නරඹන්නා (සං. ප්‍රෙක්‍ෂක)

ප්‍රේක්ෂණය
[නා.] ඇසින් හෝ නුවණින් බැලීම (සං. ප්‍රෙක්‍ෂණ)

ප්‍රේමණීය
[වි.] පෙම් කළ යුතු; ආදරණීය (සං. ප්‍රෙමණීය)

ප්‍රේරණය
[නා.] මෙහෙයවීම; යැවීම (සං. ප්‍රෙරණ)

ප්‍රේෂණ
[නා.ප්‍ර.] චෙක්පත්, අණකර ආදිය මගින් කෙනකුගෙන් තවත් කෙනකුට යැවෙන මුදල/ යම් තැනකින්, අවස්ථාවකින් හෝ ක්‍රමයකින් අන් තැනක් වෙත ගමන් කිරීම; සංක්‍රාන්තිය (සං. ප්‍රෙෂණ)

ප්‍රොතෙස්තන්ත
[නා.ප්‍ර.] රෙපරමාදු ආගම (ඉං. protestant)

ප්‍රෝඩාව
[නා.] ප්‍රයෝගය; වංචාව (ඉං. fraud)

ප්‍රෞඪ
[වි.] උදාර; අභිමානයෙන් යුත්/ මැදිවියේ සිටින (සං. ප්‍රෞඪ)

ප්ලවය
[නා.] නැව/ බෝයාව/ පීනන සතුන්ගේ මස් (සං. ප්ලව)

ප්ලවංගම
[වි.] පැන පැන යන (සං. ප්ලවංගම)

ප්ලවාංග
[වි.] පත්ලට නො ඇලී ජලයෙහි පාවෙමින් පවතින

ප්ලාස්මය, ප්ලාස්මාව
[නා.] ලේ, වසා, කිරි ආදියෙහි ඇති වර්ණ රහිත ද්‍රව කොටස (ඉං. plasma)

ප්ලුතය
[නා.] මාත්‍රා දෙකකට වඩා දීර්ඝ වූ ප්‍රාණාක්ෂරය (සං. ප්ලුත)

ප්ලුෂ්ට
[වි.] දැවුණු; පිලිස්සුණු (සං. ප්ලුෂ්ට)

ඵරුස
[වි.] රළු; කර්කශ (පා. ඵරුස)

ඵලකය
[නා.] ලෑල්ල; පුවරුව/ පලිහ/ තලය/ තැටිය (පා. සං. ඵලක)

ඵලදායී
[වි.] ඵල හටගන්නා/ ප්‍රයෝජනවත් (සං. ඵලදායීනී)

ඵලය
[නා.] ගෙඩිය; පලතුර/ විපාකය; ආනිශංසය/ ප්‍රයෝජනය; ලාභය/ පලදාව; අස්වැන්න (පා. සං. ඵල)

ඵලරුහ
[වි.] ඵලයෙන් පැනනැඟුණු (පා. ඵලරුහ)

ඵලාඵල
[නා.ප්‍ර.] ලොකු කුඩා ගෙඩි වර්ග; පලතුරු; පලාපල/ හොඳ නරක; සුබ අසුබ/ ආර්ථික වාසි අවාසි (පා. ඵලාඵල)

ඵලිත
[වි.] ගෙඩි හටගත්; ඵල දරන/ පැසුණු කෙස් ඇති/ පැළුණු; පුපුරාගිය (පා. සං. ඵලිත)

ඵෝටය
[නා.] දිය බුබුළ (පා. ඵොට)

බංකොලොත්
[වි.] ධන හානි තත්ත්වයට පත් (ල. bankrot ඉං. bankruptcy)

බකමූණා
[නා.] නිශාචර පක්ෂියෙක්

බකල
[වි.] ඇද වූ පා ඇති; දෙපා විකෘති වුණු

බකිනි
[නා.ප්‍ර.] බක් මී

බටනළාව
[නා.] වස්දණ්ඩ

බට පැළැල්ල, බට පැලැල්ල
[නා.] බටපතුරුවලින් සකසන ආවරණය

බඩ‍ගිනි
[නා.ප්‍ර.] කුසගින්න

බඩවැල
[නා.] අන්ත්‍රය

බඩහැල
[නා.ප්‍ර.] වළං සාදන්නන් අයත් කුලය/ වළං සාදන්නා

බණ
[නා.] කියමන; කථා කරන දෙය/ බුදුන් වදාළ දහම; ධර්ම දේශනාව (සං. භාණ)

බණවර
[නා.ප්‍ර.] එක් වරකින් කියා නිම කළ හැකි බණ කොටස; අට අකුරු විරිතෙන් බැඳි ගාථා 250 කින් යුත් ධර්ම කාණ්ඩය (පා. භාණවාර)

බණිනවා
[ක්‍රි.] දොස් පවරනවා; දොස් කියනවා (පා. සං. භණති)

බණ්ඩක්කා
[නා.ප්‍ර.] එළවළු විශේෂයක්

බණ්ඩාරනායක
[නා.ප්‍ර.] රාජ්‍ය භාණ්ඩාගාරයේ ප්‍රධානයා

බණ්ඩි
[වි.] පීදීගෙන එන; ගර්භිණී

බත්කෙණ්ඩ
[නා.] කකුලේ දණින් පහළ යටි පැත්තේ ඇති මස් පිඬුව

බත්තල
[නා.] මුහුදු යාත්‍රා විශේෂයක් (පුර්. batel)

බත්තුළ, බත් උළ, බත්හුළ
[නා.] බත් ඇටය; ස්වල්ප වූ ආහාර ප්‍රමාණය

බත්බැළයා
[නා.] ආහාර උදෙසා වැඩ කරන දායකයා

බත්මුල
[නා.] බත් හා ව්‍යඤ්ජන ආදිය දමා සැකසූ පොදිය

බද්ද
[නා.] වැසියන් විසින් රජයට ගෙවනු ලබන අස්වැන්න, ආදායම් ආදියෙහි කොටස/ මුදලක් ගෙන දේපළ යම් කාලසීමාවකට පවරා දීම

බද්දර මල්ල
[නා.] අඩුවැඩිය දමන මල්ල/ දරුමල්ලන්

බද්ධ
[වි.] හා වුණු; යා වුණු; එක් වුණු (පා. සං. බද්ධ)

බද්ධකය
[නා.] බැඳ ඇති බැම්ම; බන්ධනය

බද්ධ කෝණය
[නා.] එක් රේඛාවක දෙපස සිටින පරිදි එක ළඟ පිහිටි කෝණය

බද්ධ ගිණුම
[නා.] දෙදෙනකු හෝ කිහිප දෙනකු එක් වී බැංකුවක පවත්වාගෙන යන හවුල් ගිණුම

බද්ධ පර්යංකය
[නා.] පලක් බැඳ හිඳීම; අරමිණිය ගොතා සිටීම (පා. බද්ධපල්ලඞ්ක)

බද්ධාඤ්ජලිය
[නා.] අභිවාදනය පිණිස බැඳි දෝත (පා. සං. බද්ධාඤ්ජලී)

බද්ධාභිලාෂය, බද්ධාභිලාසය
[නා.] දැඩි ආශාව (පා. බද්ධාභිලාස සං. බද්ධාභිලාෂ)

බධිර
[වි.] කන් නෑසෙන; බිහිරි (පා. සං. බධීර)

බන්ධනය
[නා.] බැඳීම; සම්බන්ධය/ සිවිය; පටකය (පා. බන්‍ධන)

බන්ධනාගාරය
[නා.] හිර ගෙදර; වධකාගාරය (සං. බන්‍ධනාගාර)

බන්ධු
[නා.ප්‍ර.] ඥාතියා (පා. සං. බන්‍ධු)

බඳ
[වි.] බඳනා ලද/ තනන ලද/ පටන් ගත් (පා. සං. බද්ධ) [නා.ප්‍ර.] සිරුර/ ශරීර මධ්‍ය ප්‍රදේශය/ ආයුධයක මිට සවි කරන විල්ල (සං. බන්‍ධ)

බඳනය
[නා.] ලණුව; රැහැන/ බැම්ම; මූට්ටුව (සං. බන්‍ධන)

බඳැදිලි, බැඳැදිලි
[නා.ප්‍ර.] වැඳීම සඳහා එක්කොට ගත් දෝත (පා. බද්ධාඤ්ජලී)

බඳිනවා
[ක්‍රි.] බන්ධනය කරනවා/ හිර කරනවා/ රචනා කරනවා (පා. සං. බන්‍ධති)

බඳුන
[නා.] භාජනය (පා. සං. භාජන)

බබළනවා
[ක්‍රි.] කාන්තිය විහිදෙනවා

බමනවා
[ක්‍රි.] කැරකෙනවා; භ්‍රමණය වෙනවා

බමරා, බඹරා
[නා.] මල්රොන් ගෙන පැණිවද සාදන මැසි විශේෂයක් (සං. භ්‍රමර)

බමුණා
[නා.] බමුණු කුල ඇත්තා; බ්‍රාහ්මණයා/ හින්දු පූජකයා (පා. සං. බ්‍රාහ්මණ)

බඹ
[නා.ප්‍ර.] සියල්ලට මුල් වූ මහා දෙවියා; මහා බ්‍රහ්මයා/ සහම්පතී බ්‍රහ්මයා (පා. සං. බ්‍රහ්ම)

බඹතලය
[නා.] බ්‍රහ්ම ලෝකය

බඹය
[නා.] අඩි 06 ක දිග ප්‍රමාණය (පා. බ්‍යාම සං. ව්‍යාම)

බයාදු
[වි.] බියසුලු

බරණ
[නා.ප්‍ර.] ආභරණ; පලඳනා/ නාග, පොළොන් ආදී සර්පයන්

බරණගණිත
[නා.ප්‍ර.] මාතර කවි පරපුරෙහි ප්‍රමුඛ කවියකුගේ නාමය

බරණැස
[නා.ප්‍ර.] ඉන්දියාවේ මධ්‍ය ප්‍රදේශයේ පිහිටි පැරණි නගරයක නාමය (පා. බාරාණසී සං. වාරාණසී)

බරණිඳු
[නා.ප්‍ර.] මෙහෙසුරු; මහේශ්වර

බරණිය
[නා.] බුජම/ පීප්පය

බරපතළ
[වි.] සැහැල්ලු නොවන; බරින් අධික/ බැරෑරුම්/ දුෂ්කර

බරපැන
[නා.ප්‍ර.] කුලිය/ වියදම

බරාඳය
[නා.] ඉස්තෝප්පුව; සාලය (හී. බරාම්දහ්)

බල
[වි.] සවිමත්; ශක්තිමත් [නා.ප්‍ර.] ශක්තිය; බලය; පරාක්‍රමය/ සේනාව/ සංඛ්‍යාවක් එම සංඛ්‍යාවෙන් ම ගුණ කිරීමෙන් ලැබෙන ගුණිතය (පා. සං. බල)

බලංසය
[නා.] බර කිරීමට පාවිච්චි කරන දුනු තරාදිය (පුර්. balanca ඉං. balance)

බලකණුව
[නා.] ශක්ති සම්පන්න ස්තම්භය/ නායකයා; උර දෙන්නා

බලකාය, බළකාය
[නා.ප්‍ර.] ආරක්ෂක බල හමුදාව (පා. සං. බලකාය)

බලකොටුව, බළකොටුව
[නා.] ආරක්ෂක කඳවුර (පා. බලකොට්ඨක)

බලතල
[නා.ප්‍ර.] පදවියකට හිමි ක්‍රියාකාරී බලය

බලතුලනය
[නා.] බලයෙන් සමාන වීම

බලධරයා
[නා.] කිසියම් කාර්යයක් සඳහා විශේෂ බලතල ලබා සිටින තැනැත්තා (සං. බලධර)

බලපත්‍රය
[නා.] අවසර පත්‍රය

බලපත්‍රලාභියා
[නා.] අවසර පත්‍රයක හිමිකරුවා

බලමණ්ඩලය
[නා.] නියමිත බලතල සහිත ආයතනය

බලශක්තිය
[නා.] යමක ක්‍රියාත්මක වීමේ හැකියාව

බලසම්පන්න
[වි.] බලයෙන් යුත්

බලාක, බලාකා
[නා.ප්‍ර.] කොකා/ කෙකින්න (පා. සං. බලාකා)

බලිබිලි
[නා.ප්‍ර.] දේව පූජා ආදියට අවශ්‍ය දේ

බලිය
[නා.] ග්‍රහ අපල දුරු වීමට කරන ශාන්ති කර්මය/ දේව යක්ෂාදීන්ට පුදන ආහාර පාන ආදිය/ යාතුකර්ම සඳහා අඹන රූපය/ බද්ද/ දීමනාව; දැකුම (පා. සං. බලි)

බලෝත්පාදක
[වි.] බලය උපදවන

බවුතීස්මය
[නා.] කිතුනුවකු කිරීමේ දී කරන චාරිත්‍රය (පුර්. bautismo)

බස්නය
[නා.] ඖෂධීය චූර්ණ විශේෂයක්

බහදුරු කළය
[නා.] භද්‍ර ඝටය; පුන්කලස

බහාලුම, බහාලුව
[නා.] ඇසුරුම; භාණ්ඩ අසුරා තබන පෙට්ටිය; කන්ටේනරය

බහිෂ්කෘත
[වි.] බැහැර කළ; පහ කළ; ඉවත් කළ (සං. බහිෂ්කෘත)

බහිස්ස්‍රාවය, බහිස්‍රාවය
[නා.] ජීවීන්ගේ සිරුරෙන් අපද්‍රව්‍ය බැහැර කිරීමේ ක්‍රියාවලිය

බහුකාර්ය, බහුකාර්‍ය්‍ය, බහුකාර්‍ය
[වි.] කාර්යයන් කිහිපයක් ඉටු කරන

බහුභාණී
[වි.] බොහෝ සේ කථා කරන; දොඩමලු (පා. බහුභාණී)

බහුමානය
[නා.] බලවත් ගෞරවය (පා. සං. බහුමාන)

බහුල
[වි.] වැඩි; මඳ නොවූ (පා. සං. බහුල)

බහුවරණ
[වි.] තෝරා ගැනීමට අවස්ථා ඇති

බහුශ්‍රැත
[වි.] බොහෝ ඇසූ පිරූ තැන් ඇති (සං. බහුශ්‍රැත)

බහ්වර්ථ
[වි.] අර්ථ කීපයක් තිබෙන; බොහෝ අර්ථ ඇති

බළ
[නා.ප්‍ර.] භටයා; යුද සෙබළා (ප්‍රා. භඪ පං. සං. භට)

බළ ඇණිය
[නා.] භට පිරිස; පා බල සේනාව

බළකොටුව
[නා.] බලකොටුව

බළගණය
[නා.] භට සමූහය

බළමුළ
[නා.ප්‍ර.] යුද හමුදාව; බළ සෙනඟ

බළමුළුව
[නා.] යුද හමුදාව; බලකාය

බළලා
[නා.] පූසා (සං. විඩාල, බිඩාල)

බාණ
[නා.ප්‍ර.] ඊතලය (සං. බාණ)

බාධක
[වි.] බාධා කරනසුලු; අවුරන (සං. බාධක)

බාධාව
[නා.] වැළැක්ම; අවහිරය (පා. සං. බාධ)

බාන
[නා.] රැහැන; ලණුව/ යුගලය

බාපනය
[නා.] නිල ඇඳුමක කොටසක් වශයෙන් පලඳින පළල් පටිය (ල. wafen)

බාල
[වි.] වයසින් අඩු/ වටිනාකමින් අඩු/ අනුවණ (පා. සං. බාල)

බාලක
[නා.] ළමා වයසට අයත් (පා. සං. බාලක)

බාලක පක්ෂාඝාතය
[නා.] පෝලියෝ රෝගය

බාලගිරි දෝෂය
[නා.] යක්‍ෂ ප්‍රේත දෝෂ නිසා බාල දරුවන්ට ඇති වන බව කියැවෙන රෝග තත්ත්වයක්

බාලදක්ෂ
[නා.ප්‍ර.] ළමුන් වෙනුවෙන් ගොඩනැඟුණු ජාත්‍යන්තර සංවිධානයක නාමය

බාලාංශය
[නා.] පාසලක අධ්‍යාපනය ලබාදෙන ආරම්භක පන්තිය

බාලාපචාරය
[නා.] ළමයින් සම්බන්ධ වැරදි හැසිරීම/ වැඩිහිටියන් විසින් ළමයින් සම්බන්ධ සමාජ විරෝධී සාපරාධී පැවැත්ම

බාලාපරාධය
[නා.] වයසින් බාල අය විසින් සිදු කෙරෙන අපරාධය

බාලිකාව
[නා.] ළාබාල දැරිය (පා. සං. බාලිකා)

බාලොලිය, බාලොලියා
[නා.] ළාබාල යුවතිය/ ගඳපාන/ පිච්ච [නි.] දරු නැළවිලිවල දී යෙදෙන දොයි දොයි යන්නට සමාන පදයකි.

බාල්දුව
[නා.] නිග්‍රහය; අවමානය (පුර්. baldo)

බාල්‍ය
[වි.] ළදරු; ළපටි; ළමාවිය පිළිබඳ (පා. සං. බාල්‍ය)

බාෂ්ප
[නා.ප්‍ර.] නෙතින් වෑහෙන දිය; කඳුළු (සං. බාෂ්ප)

බාසුරු
[නා.ප්‍ර.] 1. සූර්යයා (සං. භාස්වර) 2. සිංහයා (සං. භාසුරක)

බාහිර
[වි.] පිටත; ආගන්තුක/ අමතර (පා. බාහිර)

බාහිරස්ථ
[වි.] පිටතින් එන; පිටත තිබෙන (සං. බාහිරස්ථ)

බාහිරාවරණය
[නා.] පිටත ආවරණය/ ගෙඩියක ලෙල්ල

බාහිරෝපද්‍රව්‍ය
[නා.] පිටතින් පැමිණෙන උවදුර

බාහුල්‍යය
[නා.] බොහෝ බව; බහුලකම; සුලභත්වය (සං. බාහුල්‍ය)

බාහ්‍යකරණය
[නා.] පිට කිරීම; ඉවත් කිරීම (සං. බාහ්‍යකරණ)

බාහ්‍යය
[නා.] පිටස්තර වස්තුව (සං. බාහ්‍ය)

බැංකු අණකරය
[නා.] ලිඛිත නියෝගයක් මගින් බැංකු ගිණුමකින් මුදල් ලබා ගැනීම

බැංකුව
[නා.] ගනුදෙනුකරුවන්ගේ මුදල් භාර ව සිටින ආයතනය (පුර්. banco)

බැටළුවා
[නා.] ලොම්, කිරි හා මස් ලබා ගැනීම සඳහා ඇති කරන සිවුපාවෙක්

බැණුම
[නා.] කථා කිරීම/ නින්දා පරිභව කිරීම/ දොස් කීම

බැදෑණී
[නා.ප්‍ර.] නෑනා වන තැනැත්තිය/ කෙනකු හා විවාහ ගිවිස ගත් කත

බැනියම
[නා.] උඩුකයට අඳින සැහැල්ලු ඇඳුමක් (අරා. banyan)

බැඳි
[වි.] බඳින ලද/ රචනා කළ; ගොතන ලද (පා. සං. බන්‍ධිත, බන්‍ධන)

බැඳුම
[නා.] ගැට ගැසීම; පෑස්සීම/ රචනා කිරීම

බැබළෙනවා
[ක්‍රි.] දිලිසෙනවා

බැමිණිටියා සාය
[නා.] වළගම්බා රජ දවස ඇති වූ දුර්භික්ෂය

බැමිණිය
[නා.] බමුණා යන්නෙහි ස්ත්‍රී ලිංග පදය

බැරැණ්ඩි, බැරෑඬි
[වි.] බර හඬින් යුතු; රළු උගුරු හඬ ඇති

බැලුනය, බැලූනය
[නා.] තුනී රබර් පටකයකින් සාදන ලද සුළං පිරවිය හැකි කෝෂය (ඉං. baloon)

බැල්කනි
[නා.ප්‍ර.] සඳලුතලය; උඩුමහල (ඉං. balcony)

බැළමෙහෙය
[නා.] කුලී සඳහා කරන වැඩ

බැළය
[නා.] වේතනය; වැටුප; ගාස්තුව (පා. භති, භතක සං. භාටි, භාට)

බැළලිය
[නා.] බළලා යන්නෙහි ස්ත්‍රී ලිංග පදය

බෑණ
[නා.ප්‍ර.] සහෝදරයා

බෑනණු
[නා.ප්‍ර.] ගරු කටයුතු බෑනා

බෑනා
[නා.] සහෝදරියගේ පුතා/ දුවගේ සැමියා (පා. භාගිනෙය්‍ය සං. භාගිනෙය)

බිංකුණ්ඩා
[නා.] කුඩා කෘමි විශේෂයක්

බිඟු
[නා.ප්‍ර.] මී මැස්සා/ බමරා (සං. භෘඞ්ග)

බිඟුවැල
[නා.] මීමැසි සමූහය (සං. භෘඞ්ගාවලී)

බිඩංගය
[නා.] තල් පොල් ආදියේ අතුවල කොළ රහිත මුල කොටස

බිණනය
[නා.] දුරකථන ආදියේ කථා කිරීම පිණිස භාවිතා කරනු ලබන කොටස

බිණීම, බිණුම
[නා.] කථා බහ කිරීම; බස් පැවසීම

බිතක්කනය
[නා.] අගුව; පිළිකන්න; බිත්ති කෙළවර

බිනර
[නා.ප්‍ර.] සැප්තැම්බර් මාසයට අනුරූප චන්ද්‍ර මාසය

බින්දුව, බිංදුව
[නා.] මූලික ඉලක්කම් නවයෙන් එකක්/ ශූන්‍යය/ අනුස්වාරය/ තිත; පුල්ලිය/ ද්‍රව ස්වල්පය (පා. සං. බින්‍දු)

බින්න
[නා.ප්‍ර.] 1. බොරුව (පා. සං. භින්න) 2. සැමියා බිරියගේ නිවසේ පදිංචි වීමේ විවාහ චාරිත්‍රය)

බිඳිනවා
[ක්‍රි.] කඩනවා/ භේද කරනවා

බිබිල, බිබිළ
[නා.] ඇඟේ පිට සමයට යටින් ද්‍රව පිරී සෑදෙන ගඩුව/ ඇතැම් ගොඩනැගිලිවල මුදුනේ පිහිටි අඩ වටයක් බඳු කොටස (පා. බුබ්බුල, බුබ්බුළ)

බිම්බෝහනය
[නා.] කොට්ටය/ ගුදිරිය (පා. බිම්බොහන)

බියගුලු
[වි.] බියවනසුලු

බියසුලු
[වි.] බිය ගතියෙන් යුතු

බිරිඳ
[නා.] විවාහ කරගත් ස්ත්‍රිය; භාර්යාව (සං. භාර්යා)

බිල
[නා.] 1. සිදුර; බෙනය (පා. සං. බිල) 2. කරන ලද සේවයක් සඳහා ගෙවිය යුතු ගාස්තුව/ රිසිට් පත (ඉං. bill)

බිලි
[නා.ප්‍ර.] බිල්ල; බිලිය

බිලිඳු
[වි.] ළදරු

බිලි පූජාව
[නා.] ගව ආදි සතුන් මරා දෙවියන්ට කරන පූජාව

බිලිය, බිල්ල
[නා.] යක්‍ෂාදීන්ට පිදෙන ප්‍රාණ පිදවිල්ල (පා. සං. බලි)

බිලියනය
[නා.] කෝටි සියය (ඉං. billion)

බිෂොප්
[නා.ප්‍ර.] ක්‍රිස්තියානි පූජකවරයා (ඉං. bishop)

බිහිසුණු
[වි.] භය උපදවන; භයංකර (සං. භීෂණ)

බිළාල
[නා.ප්‍ර.] බළලා (පා. බිළාර සං. බිඩාර)

බිළිය
[නා.] මසුන් ඇල්ලීම සඳහා බිලී පිත්තේ ඇම අමුණන ලෝහ කොක්ක (පා. බලිස, බළිස සං. බඩිශ, බලිශ)

බිලී පිත්ත
[නා.] මසුන් ඇල්ලීමට භාවිත උපකරණයක්

බීජකෝෂය, බීජකෝශය
[නා.] බීජ කොපුව/ බීජාවරණය

බීජාණුව
[නා.] අපුෂ්ප ශාකවලට විශේෂ වූ ක්ෂුද්‍රජනක අවයවය/ තනි ව වැඩීමට ඇති ඒක සෛලය

බීජාවරණය
[නා.] බීජය වටා සෛල ස්තර ගනකමට පිහිටීමෙන් සෑදෙන බීජ සිවිය; ඇට පොත්ත

බීජෝත්පාටනය
[නා.] බීජෝද්ධරණය

බීජෝද්ධරණය
[නා.] වෘෂණ ඉවත් කිරීම; කර ඈඹීම

බීජෞෂණ සමය
[නා.] රෝගකාරක පරපෝෂිතයකු ශරීරගත වීමත් රෝගයේ මූල ලක්‍ෂණ පහළ වීමත් අතර කාලය

බීභත්ස
[නා.ප්‍ර.] පිළිකුල; ජුගුප්සාව/ නව නාට්‍ය රසයන්ගෙන් එකක් (සං. බීභත්ස)

බීරලුව
[නා.] රේන්ද ගෙතීමේ දී නූල් ඔතා ගන්නා උපකරණය (පුර්. bilro)

බීරුම
[නා.] අහසේ අඳුරු ස්වභාවය

බුත්සරණ
[නා.] බුදු සරණ/ විද්‍යාචක්‍රවර්තීන් ලියූ එනම්, සුප්‍රතට ගද්‍ය කාව්‍යය/ වර්ණවත් මල් හටගන්නා කුඩා ශාක වර්ගයක්

බුදුනු, බොදුනු
[වි.] බුදු දහම පිළිගත්/ බෞද්ධයන්ට අයත්

බුද්ධ
[වි.] අවබෝධ කළ/ බුදුන් වහන්සේ සම්බන්ධ වූ (පා. සං. බුද්ධ)

බුද්ධ ධර්මය
[නා.] බුදුන් දෙසූ දහම (සං. බුද්ධධර්ම)

බුද්ධ ප්‍රතිමා
[නා.ප්‍ර.] බුදු පිළිමය

බුද්ධ භාෂිතය
[නා.] බුදුන් දෙසූ දහම; බුද්ධ වචනය (පා. බුද්ධභාසිත සං. බුද්ධභාෂිත)

බුද්ධ ශාසනය, බුද්ධ සාසනය
[නා.] බුදුන්ගේ ඉගැන්වීම් මාර්ගය (පා. බුද්ධසාසන)

බුද්ධශ්‍රාවකයා
[නා.] බුදු සසුනේ පැවිදි වූ තැනැත්තා (සං. බුද්ධශ්‍රාවක)

බුද්ධාංකුර
[වි.] බුදු වීමට පෙරුම් දම් පුරන; මතු බුදු වන (පා. බුද්ධාඞ්කුර)

බුද්ධාලම්බන ප්‍රීතිය
[නා.] බුදුන් අරමුණු කොට ඇති වන ප්‍රීතිය

බුද්ධි පරීක්ෂණය
[නා.] බුද්ධිය පිරික්සීම

බුද්ධිය
[නා.] යමක් වහා අවබෝධ කිරීමේ ශක්තිය (සං. බුද්ධි)

බුද්ධීන්ද්‍රියය
[නා.] ඉන්‍ද්‍රියයන් සම්බන්‍ධ විෂය ඥානය ලබා දෙන දැනුම (සං. බුද්ධීන්‍ද්‍රිය)

බුද්ධෝත්පාදය
[නා.] බුදු කෙනකුන් පහළ වීම (පා. බුද්ධුප්පාද)

බුධ
[නා.ප්‍ර.] නවග්‍රහ මණ්ඩලයේ ඇති ග්‍රහලෝකයක්/ නුවණැත්තා; ප්‍රාඥයා (සං. බුධ)

බුබුල, බුබුළ
[නා.] ලෝහ, වීදුරු ආදියෙන් කළ කුඩා වටකුරු දෙය/ සම, සිවි, පොතු ආදියෙහි මතුපිට හටගන්නා ගඩුව/ උල්පත/ ළපටි ගෙඩිය (පා. බුබ්බුල, බුබ්බුළ බෞ.සං. බුද්බුඩ සං. බුද්බුද)

බුමුතුරුණු
[නා.ප්‍ර.] බිම අතුරන පලස; ගෙබිම වසන ඇතිරිල්ල (සං. භූම්‍යස්තරණ)

බුරුල
[නා.] ලිහිල් ස්වභාවය

බුරුලු
[නා.ප්‍ර.] ක්ෂීරපායී දෙනුන්ගේ කිරි එරීම නිසා මහත් වන තන පුඩු පෙදෙස

බුලත් හුරුල්ල
[නා.] කෙනකුට පිළිගන්වන බුලත් අත

බුසල
[නා.] ධාන්‍ය ආදිය මැනීමේ දී භාවිත වන මිනුම් ඒකකයක් (ඉං. bushel)

බුහුනණි
[නා.ප්‍ර.] සහෝදරිය; සොහොයුරිය

බුහුමන
[නා.] ගෞරවය; බහුමානය

බුළු
[නා.ප්‍ර.] ඖෂධ සඳහා ගන්නා කුඩා ගෙඩි සහිත ගස් වර්ගයක්

බූදලය
[නා.] කෙනකු සතු දේපළ (ල. boedel)

බූ මටුල්ල
[නා.] පොල්, තැඹිලි ආදියෙහි කරඬුවල අතු දරා සිටීමට උපකාරී වන ලෙස පිහිටා ඇති දැලක් වැනි කොටස

බූමරංගය
[නා.] ඕස්ට්‍රේලියානු මුල් වැසියන් දඩයමට යොදාගත් ආයුධයක් (ඉං. boomerang)

බූලිය
[නා.] වීදුරු, මැටි, ප්ලාස්ටික් ආදියෙන් නිම වූ කට කුඩා, විශාල බෝතලය; බුජම; බරණිය (පුර්. bule)

බූවලු
[නා.ප්‍ර.] වියළි පොල් මල් නටු කිනිත්ත

බෘන්දය
[නා.] ගොඩ; රාශිය/ පිරිස; සමූහය/ රැස්වුණු වස්තුව; සම්පත (සං. බෘන්‍ද, වෘන්‍ද)

බෘහස්පති
[නා.ප්‍ර.] ගුරු ග්‍රහයා (සං. බෘහස්පති)

බෙනය
[නා.] සිදුර; බිලය

බෙරණ
[නා.ප්‍ර.] භරණි නැකත (සං. භරණී)

බෙලසුල්
[වි.] උකු වූ/ ලිස්සනසුලු

බෙලහීන
[වි.] ශක්තිය පිරිහුණු; දුබල

බේගලය
[නා.] බොරුව; මුසාව

බොජ්ඣංග
[නා.ප්‍ර.] බෝධි නම් වූ මාර්ග ඥානයන්ට කාරණ ව සිටි ධර්ම සමූහය (පා. බොජ්ඣඞ්ග)

බොඳ
[නා.ප්‍ර.] මදය; සාරය

බොරලු
[නා.ප්‍ර.] ගල් කැට

බොලට
[නා.ප්‍ර.] පාදයේ වළලුකර; ගොප් ඇටය

බොහොඬා
[නා.] කටුස්සා/ අහංකාර තැනැත්තා

බොළඳ
[වි.] කෝමල/ ළාමක/ මෝඩ

බෝධ
[නා.ප්‍ර.] ඥානය; නුවණ; වැටහීම (පා. සං. බොධ)

බෝධිඝරය
[නා.] බෝ ගස ඇතුළු වන සේ තැනූ ගෙය (පා. බොධිඝර)

බෝධිය
[නා.] චතුරාර්ය සත්‍යය පිළිබඳ අවබෝධ ඥානය (පා. සං. බොධි)

බෝධිසත්ත්ව, බෝධිසත්ව
[නා.ප්‍ර.] බුදු වීමට විවරණ ලැබූ තැනැත්තා (සං. බොධිසත්ත්‍ව)

බෝනික්කා
[නා.] ළමා රූ සේ සෑදූ කෙළි බඩු විශේෂයක් (පුර්. boneca)

බෝමළුව, බෝමලුව
[නා.] බෝ ගස වටා පිහිටි තැනිතලා බිම (පා. බොධිමාළක)

බෞද්ධයා
[නා.] බුදුන් සරණ ගිය තැනැත්තා (සං. බෞද්ධ)

බ්‍යංජන, බ්‍යඤ්ජන
[නා.ප්‍ර.] ව්‍යඤ්ජනාක්ෂරය/ අර්ථය එළිදරව් කිරීම/ ආහාර සඳහා ගනු ලබන මාළුව/ ලකුණ (පා. බ්‍යඤ්ජන සං. ව්‍යඤ්ජන)

බ්‍යාම ප්‍රභා මණ්ඩලය
[නා.] බුදුන් වහන්සේගේ සිරුර අවට තිබූ බඹයක් පමණ වූ බුදුරැස් වළල්ල

බ්‍රහ්මචර්යාව, බ්‍රහ්මචර්‍ය්‍යාව, බ්‍රහ්මචර්‍යාව
[නා.] උතුම් හැසිරී; මෛථුන්‍ය සුඛයෙන් වැළකී සිටීම (පා. බ්‍රහ්මචරිය සං. බ්‍රහ්මචර්යා)

බ්‍රහ්මදණ්ඩය
[නා.] වරදකට දඬුවම් වශයෙන් කතා නොකර සිටීම (පා. බ්‍රහ්මදණ්ඩ)

බ්‍රහ්මමුහුර්තය
[නා.] හිරු උදාවට පෙර සිංහල පැය දෙකක කාලය (සං. බ්‍රහ්මමුහුර්ත)

බ්‍රහ්මවිංශතිය
[නා.] ලෝකය පවත්නා කාලය බෙදා ඇති යුගයක නාමය; ප්‍රභවාදි පෘථිවියේ මුල් අවුරුදු විස්ස (සං. බ්‍රහ්මවිංශති)

බ්‍රහ්මවිහරණය
[නා.] උතුම් පැවැත්ම; මෙත්තා, කරුණා, මුදිතා, උපේක්ෂා යන ගුණ සතරින් යුක්ත ව විසීම (පා. සං. බ්‍රහ්මවිහාර)

බ්‍රාහ්මණ
[නා.ප්‍ර.] බමුණු කුලය/ වෛදික සාහිත්‍යයට අයත් ග්‍රන්ථ විශේෂයක් (සං. බ්‍රාහ්මණ)

බ්‍රාහ්මී අක්ෂර
[නා.ප්‍ර.] අශෝක සෙල්ලිපිවල ඇති අක්ෂර විශේෂය; දඹදිව හා ලක්දිව භාවිත වූ සෙල්ලිපි අක්ෂර මාලාව

බ්රැන්ඩි
[නා.ප්‍ර.] මද්‍යපාන විශේෂයක් (ඉං. brandy)

භංග
[වි.] බිඳුණු; වැනසුණු; නැති වූ (පා. සං. භඞ්ග)

භංගුර
[වි.] බිඳෙනසුලු; විනාශ වී යන (සං. භඞ්ගුර)

භක්ති ප්‍රණාමය
[නා.] භක්තිය මුල් කොට කරන වැඳුම

භක්තිය
[නා.] බැතිය (සං. භක්ති පා. භත්ති)

භක්ත්‍යාදරය
[නා.] භක්තිය හා ආදරය

භක්ෂක
[වි.] අනුභව කරන (සං. භක්‍ෂක)

භක්ෂණය
[නා.] කෑම අනුභව කිරීම (සං. භක්‍ෂණ)

භක්ෂ්‍ය
[වි.] කෑ යුතු (සං. භක්‍ෂ්‍ය)

භග
[නා.ප්‍ර.] භාග්‍ය/ රූපකාය සම්පත්තිය/ බක් මාසය/ යෝනි මුඛය අවට ප්‍රදේශය (පා. සං. භග)

භගණය
[නා.] ඡන්දශ්ශාස්ත්‍රයේ දැක්වෙන අට ගණයෙන් එකක්/ බගණය

භගන්දර
[නා.ප්‍ර.] එනම් රෝගය (සං. භගන්‍දර)

භගවත්
[වි.] භාග්‍යවන්ත වූ (පා. භගවා සං. භගවත්)

භගිනි, භගිණි
[නා.ප්‍ර.] සහෝදරිය; අක්කා හෝ නංගී (පා. සං. භගිනී)

භග්න
[වි.] බිඳුණු; විනාශ වූ (සං. භග්න පා. භග්ග)

භජනය
[නා.] ඇසුරු කිරීම (පා. සං. භජන)

භජන්
[නා.ප්‍ර.] දෙවියන් වෙනුවෙන් තැනූ බැති ගී විශේෂයක්

භඤ්ජනය
[නා.] බිඳීම; කැඩීම (පා. සං. භඤ්ජන)

භටයා
[නා.] සෙබළා/ සේවකයා (පා. සං. භට)

භදන්ත
[වි.] භික්ෂූන් සඳහා විශේෂයෙන් යොදන ගෞරව පදයක්; ගෞරවාර්හ; පූජ්‍ය (පා. සං. භදන්ත)

භද්‍ර
[වි.] යහපත්; උතුම්; ඉෂ්ට (පා. සං. භද්‍ර)

භද්‍රකල්පය
[නා.] බුදුවරුන් පස් නමක් පහළ වන කල්පය (සං. භද්‍රකල්ප)

භද්‍රකාලී
[නා.ප්‍ර.] උමාවගේ අවතාරයක් (සං. භද්‍රකාලී)

භද්‍රඝටය
[නා.] ඉෂ්ටාර්ථය සලසාදෙන කළය (සං. භද්‍රඝට)

භය
[නා.] තැති ගැනීම; බිය (පා. සං. භය)

භයංකර, භයංකාර
[වි.] බිය උපදවන; බියකරු (සං. භයංකර)

භයානක
[වි.] බිය උපදවන; බියකරු (පා. සං. භයානක)

භරතමුනි
[නා.ප්‍ර.] සංස්කෘත නාට්‍ය ශාස්ත්‍රයෙහි ආරම්භකයා

භරිත
[වි.] බර වූ; පිරුණු; ආඪ්‍ය (සං. භරිත)

භවතා
[නා.] පින්වත් තැනැත්තා (සං. භවත්)

භවත්‍රය
[නා.] කාම, රූප, අරූප යන තුන් ලොව

භවන
[නා.ප්‍ර.] නිවාසය; වාසස්ථානය (සං. භවන)

භවභෝග
[නා.ප්‍ර.] ධනධාන්‍යාදිය

භවය
[නා.] ඇතිවීම/ ආත්මභාවය/ සසර (පා. සං. භව)

භවාංගය
[නා.] අලුත් භවයක උපන් සත්ත්වයාගේ චිත්ත සන්තතිය නොසිඳී පැවැත්මට හේතු වන සිත (පා. භවඞ්ග)

භවාන්තර
[නා.ප්‍ර.] අනෙක් උත්පත්තිය; මේ භවයට පෙර හෝ පසු භවය (සං. භවාන්තර පා. භවන්තර)

භව්‍ය
[වි.] සුදුසු; විය යුතු; යෝග්‍ය (සං. භව්‍ය)

භස්ම
[නා.ප්‍ර.] අළු (සං. භස්ම)

භස්මාවශේෂ
[නා.ප්‍ර.] දැවීමෙන් පසු ඉතිරි වූ දේ (සං. භස්මාවශේෂ)

භාගය
[නා.] කොටස; පංගුව/ අර්ධය/ මිනුම් ප්‍රමාණයක් (පා. සං. භාග)

භාගිනෙය්‍ය, භාගිනේය
[නා.ප්‍ර.] සහෝදරියගේ පුතා; බෑනා (පා. භාගිනෙය සං. භාගිනෙය්‍ය)

භාග්‍ය
[වි.] වාසනාවන්ත; පින්වත් (සං. භාග්‍ය)

භාජන
[නා.ප්‍ර.] බඳුන (පා. සං. භාජන)

භාණක
[වි.] කටපාඩමින් දෙසන; සජ්ඣායනය කරන (පා. සං. භාණක)

භාණ්ඩය
[නා.] ද්‍රව්‍යය; උපකරණය; බඩුව (සං. භාණ්ඩ)

භාණ්ඩාගාරය
[නා.] භාණ්ඩ හෝ මුදල් ඇතුළු වස්තුව තැන්පත් කරන ස්ථානය (පා. සං. භාණ්ඩාගාර)

භාණ්ඩාගාරික
[නා.ප්‍ර.] භාණ්ඩාගාරය භාර නිලධරයා; ආයතනයක හෝ සංවිධානයක මුදල් භාරව සිටින්නා

භානු
[නා.ප්‍ර.] සූර්යයා (පා. සං. භානු)

භාර
[නා.ප්‍ර.] අයිතිය; සන්තකය/ දුෂ්කර වූ දෙය; අපහසු වූව (පා. සං. භාර)

භාරකාරයා
[නා.] වෙනත් අයකු වෙනුවෙන් යමක් භාර ව සිටින තැනැත්තා; ආරක්ෂකයා

භාරතය
[නා.] ඉන්දියාව (සං. භාරත)

භාරදූර
[වි.] අධික වගකීම් සහිත; බැරෑරුම් වගකීම් සහිත

භාර්යාව
[නා.] බිරිඳ (සං. භාර්යා)

භාවනානුයෝගී
[වි.] භාවනාවේ යෙදෙන (පා. භාවනානුයොග)

භාව නාමය
[නා.] ගුණ මාත්‍රයක් හෝ හඟවන්නට යෙදෙන නාමය

භාවනාව
[නා.] සිත විසිර යා නොදී එක් අරමුණක පවත්වා ගැනීම (පා. භාවනා)

භාවපූර්ණ
[වි.] හැඟීම් පිරුණු

භාවප්‍රකාශන
[නා.ප්‍ර.] හැඟීම් ප්‍රකාශ කිරීම

භාවය
[නා.] සාමාන්‍ය තේරුම/ අභිප්‍රාය/ ස්වභාවය (පා. සං. භාව)

භාවශූන්‍ය
[වි.] හැඟීම්වලින් හිස් (සං. භාවශූන්‍ය)

භාවාතිශය
[වි.] හැඟීම්බර

භාවාර්ථය
[නා.] ලුහුඬු අදහස; කෙටි තේරුම/ අර්ථය දැන ගැනීමට ඉවහල් වන දෙය (සං. භාවාර්ථ)

භාවිතය
[නා.] ව්‍යවහාරය; පාවිච්චිය (පා. සං. භාවිත)

භාවෝද්දීපන
[වි.] හැඟීම් දනවන

භාෂකයා
[නා.] කියන්නා; කථා කරන්නා (සං. භාෂක)

භාෂණය
[නා.] කීම; කථා කිරීම (සං. භාෂණ)

භාෂාධ්‍යයනය
[නා.] භාෂාව ඉගෙනීම

භාෂානුරාගය
[නා.] භාෂාව කෙරෙහි ඇති ඇල්ම

භාෂාන්තර
[වි.] අන්‍ය භාෂා පිළිබඳ වූ (සං. භාෂා+අන්තර)

භාෂාව
[නා.] ලේඛනයට හා කථනයට මාධ්‍යය කොට ගනු ලබන වාගාලාප (සං. භාෂා)

භාෂිත
[වි.] කියන ලද්දා වූ; දේශනා කරන ලද්දා වූ (සං. භාෂිත)

භාෂෝද්ග්‍රහණය
[නා.] භාෂාව ඉගෙනීම (සං. භාෂා+උද්ග්‍රහණ)

භාෂෝන්නතිය
[නා.] භාෂාවේ දියුණුව (සං. භාෂා+උන්නති)

භාෂ්‍ය
[නා.ප්‍ර.] කථාව; කථනය කිරීම/ යම් මූලික ග්‍රන්ථයක් විවරණය කරමින් රචනා කළ ග්‍රන්ථය (සං. භාෂ්‍ය)

භාසුර
[වි.] බබළන්නා වූ; දීප්තිමත් (පා. සං. භාසුර)

භාස්කර
[නා.ප්‍ර.] සූර්යයා/ රත්රන්/ කපුරු (සං. භාස්කර)

භාස්මික
[වි.] භස්ම පිළිබඳ වූ

භාස්වර
[වි.] බබළනසුලු (සං. භාස්වර)

භික්ෂාටනය
[නා.] පිඬු සිඟා යෑම; පිණ්ඩපාතයෙහි යෑම (සං. භික්‍ෂාටන)

භික්ෂාව
[නා.] සිඟීමෙන් ලබන ආහාරය/ පිණ්ඩපාතය (සං. භික්‍ෂා)

භික්ෂු ගණයා
[නා.] භික්ෂු සමූහය (සං. භික්‍ෂු+ගණ)

භික්ෂුණිය
[නා.] භික්ෂුභාවය ලැබූ ස්ත්‍රිය; මෙහෙණ (සං. භික්‍ෂුණී)

භික්ෂුව
[නා.] බුදු සසුනෙහි පැවිදි වූ තැනැත්තා (සං. භික්‍ෂු)

භින්න
[වි.] බෙදුණු/ අසමාන/ පැළුණු (පා. සං. භින්න)

භින්නෝන්මාදය
[නා.] මානසික රෝග තත්ත්වයක්

භිෂක්වේදය
[නා.] ඖෂධ පිළිබඳ හැදෑරීම

භීතිය
[නා.] බිය (පා. සං. භීති)

භීම
[වි.] භයානක; බිහිසුණු; දරුණු (පා. සං. භීම)

භීෂණය
[නා.] භීතිය; බිය (පා. සං. භීෂණ)

භුක්තිය
[නා.] අයිතිවාසිකම; ප්‍රයෝජනයට ගැනීම (සං. භුක්ති)

භුජ
[නා.ප්‍ර.] අත; බාහුව/ ඍජුකෝණික ත්‍රිකෝණයක ඍජුකෝණය සාදන පාද දෙකෙන් එකක්/ ත්‍රිකෝණයක ශීර්ෂ කෝණයට සම්මුඛ පාදය (පා. සං. භුජ)

භුජංගයා, භුජඞ්ගයා
[නා.] සර්පයා/ ධූර්තයා/ ක්‍රීඩකයා (පා. සං. භුජඞ්ග)

භුවන
[නා.] ලෝකය; ලොව/ ආහස (සං. භුවන)

භූ
[නා.ප්‍ර.] පෘථිවිය; භූමිය (පා. සං. භූ)

භූගත
[වි.] පොළොව තුළ වූ

භූගර්භය
[නා.] පෘථිවි අභ්‍යන්තරය

භූගෝලය
[නා.] පෘථිවි ගෝලය

භූ චලන
[නා.ප්‍ර.] පොළොව සෙලවීම

භූතයා
[නා.] ප්‍රේත පිශාචාදි අමනුෂ්‍යයා (පා. සං. භූත)

භූතල
[නා.ප්‍ර.] පොළෝ තලය (සං. භූතල)

භූතාර්ථය
[නා.] යථාර්ථය (සං. භූතාර්ථ)

භූතාවේශය
[නා.] යක්ෂ, භූත ආදීන් ආරූඪ වීම (සං. භූතාවෙශ)

භූමදානය
[නා.] මළ සිරුරු වළ ලෑම

භූමාටු
[වි.] පොළොවෙහි වසන (පා. භූමට්ඨ)

භූමිකම්පාව
[නා.] භූචලනය (සං. භූමිකම්පා)

භූමිකාව
[නා.] නාට්‍යයක චරිත විලාසය/ කාර්යය (සං. භූමිකා)

භූමිය
[නා.] බිම; පොළොව/ ඉඩම/ ලෝකය (පා. සං. භූමි)

භූ ලක්ෂණ
[නා.ප්‍ර.] භූ විෂමතා නිරූපන (සං. භූලක්‍ෂණ)

භූ විෂමතාව
[නා.] භූමියේ ඇති වන වෙනස්වීම

භූෂණය
[නා.] සැරසිල්ල; අලංකාරය (සං. භූෂණ)

භූෂිත
[වි.] සරසන ලද; අලංකාර කරන ලද; පැලැඳි (සං. භූෂිත)

භෘංගයා
[නා.] මීමැස්සා; බමරා (සං. භෘඞ්ග)

භේදනය
[නා.] බිඳීම; වෙන් වීම (පා. සං. භෙදන)

භේදභින්න
[වි.] වෙන් වූ; බෙදීගිය; කොටස්වලට බෙදුණු

භේදය
[නා.] බෙදීම/ අමනාප වීම/ විෂමතාව (පා. සං. භෙද)

භේද්‍ය
[වි.] බෙදිය යුතු; වෙනස් කළ යුතු (සං. භෙද්‍ය)

භේරි නාදය
[නා.] බෙර වයන හඬ (සං. භෙරිනාද)

භේරුණ්ඩ පක්ෂියා
[නා.] මනඃකල්පිත පක්ෂියෙක්

භේසජ්ජ
[නා.ප්‍ර.] බෙහෙත් (පා. භෙසජ්ජ)

භෛරව
[වි.] භයානක; බියකරු; භය උපදවන [නා.ප්‍ර.] දේවතා විශේෂයක නාමය (සං. භෛරව)

භෛෂජ්‍ය
[නා.ප්‍ර.] බෙහෙත් (සං. භෛෂජ්‍ය)

භෝගය
[නා.] වස්තුව; ධනය/ පරිභෝගය/ ආහාර වර්ග (පා. සං. භොග)

භෝජනය
[නා.] කෑමට ගන්නා දෙය; ආහාරය (පා. භොජන)

භෝජනාගාරය
[නා.] බොජුන් හල (සං. භොජන+ආගාර)

භෝජ්‍ය
[නා.ප්‍ර.] කෑමට සුදුසු දෙය; අනුභව කිරීමට යෝග්‍ය වූව/ දශවිධ ශබ්දවලින් එකක් (සං. භොජ්‍ය)

භෞත චිකිත්සාව
[නා.] විදුලි ධාරාවෙන් හෝ විකිරණයෙන් හෝ ලෙඩ සුව කිරීම

භෞතික
[වි.] ද්‍රව්‍යාත්මක වූ; භූතයන් පිළිබඳ (සං. භෞතික)

භෞමික
[වි.] භූමියට අයත් වූ; භූමිය හා සම්බන්ධ වූ

භ්‍රම
[නා.ප්‍ර.] කැරකිල්ල/ දෝෂය; වරද (සං. භ්‍රම)

භ්‍රමණය
[නා.] රෝදයක් මෙන් කැරකීම/ ඔබමොබ හැසිරීම/ හිසේ කැරකිල්ල (සං. භ්‍රමණ)

භ්‍රෂ්ටයා
[නා.] ද්‍රෝහියා; විනාශ කරන්නා (සං. භ්‍රෂ්ට)

භ්‍රාජමාන
[වි.] බබළන; දීප්තිමත් වූ (සං. භ්‍රාජමාන)

භ්‍රාතෘ
[නා.ප්‍ර.] සහෝදරයා (සං. භ්‍රාතෘ)

භ්‍රාන්ත
[වි.] තැති ගත්; චකිත (සං. භ්‍රාන්ත)

භ්‍රාන්තිය
[නා.] වැරදි හැඟීම (සං. භ්‍රාන්ති)

භ්‍රෑණය
[නා.] මව් කුසෙහි වැඩෙන දරුවා (සං. භ්‍රෑණ)

භ්‍රෑසංකෝචන පේශිය
[නා.] ඇහි බැම හැකිළීමට උපකාර වන පේශිය

මංකඩ
[නා.] අඩි පාර; කුඩා පාර/ තොටුපළ/ මංසන්ධිය

මංකොල්ලය
[නා.] මං පැහැරීම

මංගල, මඞ්ගල
[වි.] ශුභ/ විවාහ උත්සව සම්බන්ධයෙන් වූ/ පළමු (පා. සං. මඞ්ගල)

මංගලෝත්සවය
[නා.] ශුභ කටයුත්ත/ ආවාහ විවාහ කටයුත්ත/ උත්සවය; උලෙළ

මංගල්‍යය, මඞ්ගල්‍යය
[නා.] යහපත, ශුභ සිද්ධිය/ ශුභ නැකැත් අනුව පවත්වන ප්‍රීති උත්සවය (සං. මඞ්ගල්‍ය)

මංගල්‍යෝත්සවය
[නා.] මංගලෝත්සවය

මංචකය, මඤ්චකය
[නා.] යහන (පා. සං. මඤ්චක)

මංචය, මඤ්චය
[නා.] යහන (පා. සං. මඤ්ච)

මංචාඩි, මඤ්චාඩි
[නා.ප්‍ර.] කළඳකින් විස්සෙන් පංගුව (දෙ. மஞ்சாடி)

මංජරී, මඤ්ජරී
[නා.ප්‍ර.] මල් පොකුර (සං. මඤ්ජරී)

මංජුසාව, මඤ්ජුසාව, මඤ්ජුසාව
[නා.] කරඬුව/ ආභරණ ආදිය බහා තබන කුඩා පෙට්ටිය (පා. මඤ්ජුසා සං. මඤ්ජුෂා)

මංමුළාව
[නා.] අතරමං වීම/ නොවැටහීම

මංසන්ධිය
[නා.] මාර්ග දෙකක් හෝ කීපයක් එකතු වන හෝ බෙදී යන තැන

මංසල
[නා.] මංසන්ධිය

මකර තොරණ
[නා.] එකිනෙකට මුහුණ ලා සිටින මකර රූප දෙකකින් යුත් තොරණ

මකරධ්වජ
[නා.ප්‍ර.] මකර කොඩිය/ අනංගයා (සං. මකරධ්වජ)

මකරන්දය
[නා.] මල් පැණි/ මල් රේණු (සං. මකරන්‍ද)

මකුටය
[නා.] ඔටුන්න; කිරීටය/ ජටාව/ මුදුන/ බෙර විශේෂයක් (පා. සං. මකුට)

මකුණා
[නා.] ඇඳ, පුටු, මෙට්ට ආදියෙහි සිටින පරපෝෂිත කෘමි වර්ගයක් (සං. මත්කුණ පා. මඞ්කුන)

මකුළු දැල
[නා.] මකුළුවා විසින් වියන දැල (පා. මක්කටජාල)

මකුළුවා
[නා.] කෘමිභක්ෂක ගණයට අයත් කුඩා සත්ත්ව විශේෂයක් (සං. මර්කට, මර්කටක පා. මක්කට)

මග, මඟ
[නා.] මාර්ගය/ පිළිාවෙල (පා. මග්ග, සං. මාර්ග)

මගධ
[නා.] සොළොස් මහා ජනපදයන්ගෙන් එකක් (පා. මගධ)

මගියා, මඟියා
[නා.] මාර්ගයෙහි ගමන් කරන්නා; පථිකයා (පා. මග්ගික සං. මාර්ගික)

මගුල, මඟුල
[නා.] ශුභ ක්‍රියාව/ විවාහ මංගල්‍යය (පා. සං. මඞ්ගල)

මගුල් ප්‍රස්තාව, මඟුල් ප්‍රස්තාව
[නා.] ආවාහ විවාහ කටයුත්ත; කසාදය

මච්ඡරිය
[නා.] මසුරු බව (පා. මච්ඡරිය)

මජ්ඣිම නිකාය
[නා.] සූත්‍ර පිටකයට අයත් මධ්‍යම ප්‍රමාණයේ සූත්‍ර ඇතුළත් කොටස (පා. මජ්ඣිම නිකාය)

මඤ්චය
[නා.] මංචය

මඤ්ඤොක්කා
[නා.ප්‍ර.] අල හටගන්නා ශාක විශේෂයක්

මටලු, මටුලු
[නා.ප්‍ර.] තල්, පොල් ආදි තාල වර්ගයේ ගස්වල පිත්ත හා බැඳී තිබෙන කෙඳි දැලක් වැනි වූ කොටස; මටුල්ල

මටසිලිටි, මටසිලිටු
[වි.] මොළොක්/ සරල

මට්ටකුණ්ඩලී
[නා.ප්‍ර.] බ්‍රාහ්මණ පුත්‍රයකුගේ නාමය (පා. මට්ටකුණ්ඩලී)

මඨය
[නා.] ආශ්‍රමය; තවුසන් වසන ආරාමය/ පූජකාරාමය; පල්ලිය (සං. මඨ)

මඩල
[නා.] මඬල (පා. සං. මණ්ඩල)

මඩිනවා, මඩනවා
[ක්‍රි.] මර්දනය කරනවා; අභිභවනය කරනවා/ පාගනවා; ඉක්මනවා/ සම්බාහනය කරනවා/ ගොයම් පාගනවා (පා. මද්දති, සං. මර්දති)

මඩුලු
[නා.ප්‍ර.] මඬුලු (පා. සං. මණ්ඩල)

මඩුව, මඬුව
[නා.] විසිතුරු කරන ලද ශාලාව/ විශ්‍රාම ශාලාව/ බිත්ති රහිත ගෙය (පා. සං. මණ්ඩප)

මණමාලයා
[නා.] මනමාලයා

මණමාලිය
[නා.] මනමාලිය

මණි
[නා.ප්‍ර.] මැණික (පා. සං. මණි)

මණිකාරයා
[නා.] මැණික් වැඩ කරන්නා; මැණික් සැට්ටරා (පා. සං. මණිකාර)

මණිපත්‍ර
[නා.ප්‍ර.] මලෙහි ග්‍රාහයට සවි ව පිටතින් ම පිහිටි කුඩා පත්‍ර

මණිමේඛලා
[නා.ප්‍ර.] සමුදුරට අධිපති දෙවඟන/ මිණි මෙවුල (සං. මණිමේඛලා, දෙ. மணிமேகலை)

මණිය
[නා.] මැණික/ කුඩා සීනුව (පා. සං. මණි)

මණ්ඩනය
[නා.] සැරසීම (පා. සං. මණ්ඩන)

මණ්ඩනය
[නා.] වේදිකාව; මඩුව/ විශ්වවිද්‍යාලයීය අධ්‍යාපන ආයතනය (පා. සං. මණ්ඩප)

මණ්ඩපාධිපති
[නා.ප්‍ර.] විශ්වවිද්‍යාල මණ්ඩපයක ප්‍රධානයා

මණ්ඩලය
[නා.] රැස් වළල්ල/ ප්‍රදේශය; ජනපදය/ සමූහය (පා. සං. මණ්ඩල)

මණ්ඩිය
[නා.] 1. ද්‍රව සහිත බඳුනක පත්ලට බහින බොර; ද්‍රවයන්හි අඩියෙහි මිදෙන දෙය/ නැටුම් ඉරියව්වක් (දෙ. மண்டி) 2. ප්‍රදේශය; පැත්ත

මණ්ඩුකයා, මණ්ඩුකයා
[නා.] ගෙම්බා (පා. සං. මණ්ඩූක)

මඬල, මඩල
[නා.] මණ්ඩලය/ සමූහය/ වේදිකාව (පා. සං. මණ්ඩල)

මඬුලු, මඩුලු
[නා.ප්‍ර.] සමූහය (පා. සං. මණ්ඩල)

මඬුව
[නා.] මඩුව

මතධාරී
[වි.] අදහස්වල එල්බගෙන සිටින

මතභේද
[නා.ප්‍ර.] වෙනස් වෙනස් වූ අදහස් (පා. සං. මතභෙද)

මතවරණ
[නා.ප්‍ර.] මද කිපුණු ඇතා (පා. සං. මත්තවාරණ)

මතාන්තර
[නා.ප්‍ර.] වෙනස් වූ මත; විවිධ අදහස් (සං. මතාන්තර)

මතිභ්‍රමය
[නා.] සිත අවුල් බව (සං. මතිභ්‍රම)

මතුරනවා
[ක්‍රි.] ජප කරනවා; මුමුනනවා (සං. මන්ත්‍රයති පා. මන්නෙති)

මතුළ
[වි.] මතුරන ලද

මත්ද්‍රව්‍යය
[නා.] මත් බවට පත් කරවන දෙය

මත්ස්‍ය
[නා.ප්‍ර.] මාලුවා/ මීන රාශිය (සං. මත්ස්‍ය)

මථනය
[නා.] කැලඹීම/ මැඬලීම; පැරදවීම (පා. සං. මථන)

මථුරා
[නා.] උත්තර භාරතයේ පිහිටි ප්‍රදේශයක නාමය (සං. මථුරා)

මද
[නා.ප්‍ර.] 1. අහංකාරය; දර්පය/ ප්‍රකෘති සිහිය විකල් වීම/ කාමාශාව; අනුරාගය/ ඇතුන්ගේ කපෝලාදියෙන් වැගිරෙන ද්‍රවය (පා. සං. මද) 2. ගෙඩි, ඇට ආදියෙහි ඇතුළත කොටස

මදන
[නා.ප්‍ර.] අනංගයා/ කාමාශාව/ සංගීත තාලයක්/ උන්මාදය

මදාරා
[නා.ප්‍ර.] දෙව්ලොව ඇතැයි සැලකෙන දිව්‍ය වෘක්ෂ පහෙන් එකක් සහ එහි පුෂ්පය (සං. මන්‍දාර)

මදුළ, මදුල
[නා.] කොස් ආදි ගෙඩිවල ඇටය වටා ඇති ඝන මාංසමය කොටස

මද්ද
[නා.] 1. මධ්‍යය (සං. මධ්‍ය) 2. තොණ්ඩුව; මලපුඬුව

මද්දලය
[නා.] පෙරදිග තූර්ය භාණ්ඩයක නාමය (සං. මර්දල)

මද්දහන
[නා.] දවසේ මැද භාගය; මධ්‍යාහ්නය (පා. මජ්ඣණ්හ සං. මධ්‍යාහ්න)

මද්‍ය
[වි.] මත් කරවන (සං. මද්‍ය)

මද්‍යපානය
[නා.] මත්පැන් බීම (සං. මද්‍යපාන)

මද්‍යසාරය
[නා.] මත් බව ඇති කරවන ද්‍රව; ඇල්කොහොල්

මධු
[නා.ප්‍ර.] මී පැණි; මල් පැණි/ මත් කරවන පානය (පා. සං. මධු)

මධු පානය
[නා.] මල් පැණි බීම/ සුරා බීම

මධුමේහය
[නා.] දියවැඩියාව (පා. සං. මධුමෙහ)

මධුර
[වි.] මිහිරි/ කන්කලු/ මනෝඥ; යහපත් (පා. සං. මධුර)

මධ්‍ය
[නා.ප්‍ර.] මැද; කේන්ද්‍රය/ ගීත වාදනය කළ යුතු ත්‍රිවිධ ලය අතුරෙන් එකක් (සං. මධ්‍ය)

මධ්‍යතන
[වි.] මධ්‍ය කාලයට අයත්

මධ්‍යධරණී
[වි.] මධ්‍යධරණී මුහුද හා ඒ අසබඩ ප්‍රදේශවලට සම්බන්ධ වූ

මධ්‍යන්‍යය
[නා.] මැද; මධ්‍යය/ සංඛ්‍යා සමූහයකගේ මධ්‍යක අගය (සං. මධ්‍යන්‍ය)

මධ්‍යම
[වි.] මැද වූ; කේන්ද්‍රගත (සං. මධ්‍යම)

මධ්‍යස්ථ
[වි.] මැදහත්; මැද පිහිටි (සං. මධ්‍යස්ථ)

මධ්‍යස්ථානය
[නා.] ප්‍රධාන ස්ථානය; කේන්ද්‍රස්ථානය (සං. මධ්‍යස්ථාන)

මධ්‍යාහ්නය
[නා.] ඉර මුදුන් වේලාව (පා. මජ්ඣණ්හ සං. මධ්‍යාහ්න)

මනඃකල්පිත
[වි.] සිතින් මවා ගනු ලැබූ; කාල්පනික (සං. මනඃකල්පිත)

මනදොළ
[නා.ප්‍ර.] හිතේ ආශාව

මනමාලයා, මණමාළයා
[නා.] විවාහප්‍රාප්ත වන පුරුෂයා (දෙ. மணவாளன்)

මනමාලිය, මණමාළිය
[නා.] විවාහප්‍රාප්ත වන යුවතිය

මනස්කාන්ත
[වි.] සිත අලවන; සිත්කලු (සං. මනස්කාන්ත)

මනා
[වි.] යහපත්; සිත්කලු/ සුදුසු; යෝග්‍ය

මනිනවා
[ක්‍රි.] ප්‍රමාණය නිගමනය කරනවා (පා. සං. මිනාති)

මනුව
[නා.] යමක් මිනුම්ගත කෙරෙන යාන්ත්‍රික උපකරණය; මීටරය

මනුෂ්‍ය
[වි.] මිනිස්; මානව (සං. මනුෂ්‍ය)

මනෝඥ
[වි.] සිත්කලු (සං. මනෝඥ)

මනෝභාව
[නා.ප්‍ර.] සිත අභ්‍යන්තරයෙහි ඇති වන හැඟීම් (සං. මනොභාව)

මනෝමූල
[වි.] සිත ප්‍රමුඛ කොට ඇති

මනෝරංජනය, මනෝරඤ්ජනය
[නා.] සිත ඇලවීම; සිත සතුටු කිරීම (සං. මනොරඤ්ජන)

මනෝරථපූරණය
[නා.] සිතෙහි ඇති බලාපොරොත්තුව සම්පූර්ණ කර ගැනීම

මනෝරාජ්‍යය
[නා.] සිතින් මවා ගන්නා ලෝකය; මනඃකල්පිත රාජ්‍යය (සං. මනොරාජ්‍ය)

මන්තය
[නා.] හැට්ට කර වටා අල්ලන රැලි පටිය/ නැට්ටුවන්ගේ ඉණ වටා බඳින රැලි පටිය (පුර්. manto)

මන්ත්‍රණය
[නා.] කළ යුත්ත පිළිබඳ ව කරන සාකච්ඡාව (සං. මන්ත්‍රණ)

මන්ත්‍රිණිය
[නා.] මන්ත්‍රීවරිය (සං. මන්ත්‍රිණී)

මන්ත්‍රීධුරය
[නා.] මන්ත්‍රී තනතුර (සං. මන්ත්‍රිධුර)

මන්ථනය
[නා.] කැලතීම; ඇලළීම (සං. මන්‍ථන)

මන්ථය
[නා.] කැලතීම සඳහා ගන්නා උපකරණය (පා. සං. මන්ථ)

මන්ද
[නා.ප්‍ර.] වරපට; රැහැන/ මද්ද; තොණ්ඩුව/ අඥානයා; අලසයා/ ශනි ග්‍රහයා [වි.] අල්ප; මද (පා. සං. මන්‍ද)

මන්දපෝෂණය
[නා.] ශරීරයට අවශ්‍ය ප්‍රමාණයට වඩා අඩුවෙන් පෝෂණය ලැබීම

මන්දබුද්ධික
[වි.] මඳ නුවණ ඇති (සං. මන්‍දබුද්ධි)

මන්දස්මිතය
[නා.] මඳ සිනාව (සං. මන්‍දස්මිත)

මන්දාකිනී
[නා.ප්‍ර.] ආකාශ ගංගාව/ තාරකා සමූහය (පා. සං. මන්‍දාකිනී)

මන්දායුෂ්ක
[වි.] ස්වල්ප වූ ආයුෂ ඇති

මන්දාරම
[නා.] අහස වැසි වලාකුළුවලින් වැසී අඩ අඳුරින් පැවතීම (දෙ. மந்தாரம்)

මන්දිරය
[නා.] මාලිගාව; මැඳුර (පා. සං. මන්‍දිර)

මන්නය
[නා.] කැත්ත වැනි කැපුම් අවියක් (දෙ. மணை)

මඳ
[නා.ප්‍ර.] ස්වල්පය (පා. සං. මන්‍ද)

මඳනල
[නා.ප්‍ර.] දැඩි නොවූ සුළඟ; මන්ද මාරුතය

මමායනය
[නා.] මමය, මාගේය යන අදහස (පා. මමායනා)

මයික්‍රෝන
[නා.ප්‍ර.] මීටරයකින් දශ ලක්ෂයෙන් පංගුව (ඉං. micron)

මයිනහම
[නා.] කම්මලේ උදුනේ ගිනි මෙළවීමට සුළං පිඹීම සඳහා සමින් කළ උපකරණය

මයිලණු
[නා.ප්‍ර.] ගරු කටයුතු මාමා

මරක්කල
[නා.ප්‍ර.] 1. කුරුණිය (දෙ. மரக்கால்) 2. මුස්ලිම් ජාතිකයා/ යාත්‍රාවක ප්‍රධානයා (දෙ. மரக்காலம்)

මරණය
[නා.] ජීවිතයේ අවසානය; ජීවිතක්ෂය (පා. සං. මරණ)

මරණාධාර
[නා.ප්‍ර.] මරණයක් වෙනුවෙන් ලබාදෙන ද්‍රව්‍ය හෝ මූල්‍ය ආධාර

මරණානුස්මෘතිය
[නා.] මරණය නැවත නැවත සිහි කිරීම

මරණීය දණ්ඩනය
[නා.] මරණ දඬුවම

මරනවා
[ක්‍රි.] 1. ජීවිතය විනාශ කරනවා (පා. මාරෙති) 2. වළකනවා (පා. වාරෙති)

මරළතෝනිය
[නා.] මරණාසන්නයේ දී මෙන් කෑගැසීම

මරාලය
[නා.] බදු විශේෂයක්/ කරදරය

මරිතොණ්ඩි, මරතොණ්ඩි
[නා.ප්‍ර.] ඖෂධ පිණිස ගන්නා කුඩා ගස් වර්ගයක් (දෙ. மருதோன்றி)

මර්දනය
[නා.] මැඩීම/ දමනය කිරීම; පරාජය කිරීම (සං. මර්දන)

මර්මස්ථානය
[නා.] ශරීරයෙහි මාංශ, ශිරා ආදිය සම්බන්ධ වූ ස්ථානය; නිල පිහිටි තැන/ ප්‍රධාන ස්ථානය (සං. මර්මස්ථාන)

මර්යාදාව
[නා.] වෙරළ/ සීමාව (සං. මර්යාදා)

මර්ශනය
[නා.] පරීක්ෂා කිරීම/ ආලේප කිරීම (සං. මර්ශන)

මර්ෂණය
[නා.] ඉවසීම/ මැදීම (සං. මර්ෂණ)

මල
[නා.ප්‍ර.] අපිරිසිදු දෙය; අශුචි/ කෙලෙස්/ මලකඩ (පා. සං. මල) [නා.] 1. පුෂ්පය (පා. සං. මාලා) 2. තොණ්ඩුව; මලපුඬුව

මලකඩ
[නා.ප්‍ර.] යකඩ මත සෑදෙන රතට හුරු දුඹුරු පැහැති ද්‍රව්‍යය

මලණු
[නා.ප්‍ර.] බාල සහෝදරයා

මලපත, මලපොත
[නා.] අකුරු හෝ වචන අවබෝධය පිළිබඳ ව්‍යවහාරයකි/ මලපුඩුව; තොණ්ඩුව

මලපහ කරනවා
[ක්‍රි.] අශුචි පිට කරනවා

මලපුඩුව, මලපුඬුව
[නා.] තොණ්ඩුව; පාශය

මලබද්ධය
[නා.] මල පිට නොවීම; බඩ වේළීම

මලමුත්‍ර
[නා.බහු.] අශුචි සහ මුත්‍ර

මලයණ්ඩි
[නා.] මල්ලී; බාල සහෝදරයා

මලය රට
[නා.] කඳුකර ප්‍රදේශය

මලයාලම්
[නා.ප්‍ර.] කේරළ ප්‍රදේශයේ භාවිත ද්‍රවිඩ භාෂා ගණයට අයත් භාෂාවක් (දෙ. மலையாளம்)

මලල ක්‍රීඩා
[නා.ප්‍ර.] දිවීම්, පැනීම් ආදිය ඇතුළත් ක්‍රීඩා

මලවනවා
[ක්‍රි.] කොළ වර්ග පිසීමේ ක්‍රමයක්

මලවි
[නා.ප්‍ර.] අනංගයා

මලසුන
[නා.] මල් ආසනය

මලානික
[වි.] ප්‍රාණවත් භාවයෙන් තොර

මලාපවහනය
[නා.] කුණු කසළ සෝදා හැරීම

මලාමැලි
[නා.ප්‍ර.] ලොකු, කුඩා මල්

මලාව
[නා.] භාජනය; කෙණ්ඩිය

මලින
[වි.] කිලිටි; අපවිත්‍ර (සං. මලින)

මලු
[නා.ප්‍ර.] බාල සහෝදරයා/ මල්ල

මලුව
[නා.] මළුව

මල් කලබ, මල් කලඹ
[නා.] මල් පොකුර; මල් මිටිය

මල්පැල
[නා.] පහන් දල්වන කුඩා කුටිය/ ගිමන්හල

මල්පැළ
[නා.ප්‍ර.] මල් පැළෑටිය

මල්ලව
[නා.ප්‍ර.] පොර බැදීම; අත් මිටින් ඇන ගැනීම (පා. සං. මල්ල)

මව්, මවු
[වි.] මව සම්බන්ධ (සං. මාතෘ)

මවුල
[නා.] පරමාණු වැනි කුඩා අංශු මනින ඒකකයක නාමය (ඉං. mole)

මසවුළ
[නා.] මත්ස්‍ය මාංසාදි ව්‍යඤ්ජනය

මස්ටක
[නා.ප්‍ර.] මත්ස්‍යයා (පා. මච්ඡ සං. මත්ස්‍ය)

මස්තකප්‍රාප්ත
[වි.] මුදුන් පැමිණි

මස්තකය
[නා.] මුදුන; උඩ; ශීර්ෂය; හිස (පා. මත්‍ථක සං. මස්තක)

මස්තිෂ්කය
[නා.] මොළය (සං. මස්තිෂ්ක)

මස්පිඬු
[නා.ප්‍ර.] මාංස පිණ්ඩය (පා. මාංසපිණ්ඩ)

මස්මාලු, මස්මාළු
[නා.බහු.] මත්ස්‍ය මාංස; මස් හා මාලු

මහකුලුණු
[නා.ප්‍ර.] මහා කරුණාව (පා. මහාකරුණා)

මහගු, මහඟු
[වි.] අනගි (සං. මහාර්ඝ පා. මහග්ග)

මහණ
[නා.ප්‍ර.] පැවිද්දා/ ශ්‍රමණයා (පා. සමණ සං. ශ්‍රමණ)

මහණව
[නා.ප්‍ර.] මහ මුහුද (පා. මහණ්ණව සං. මහාර්ණව)

මහතාණෝ, මහතාණන්
[නා.] ශ්‍රේෂ්ඨ පුද්ගලයා

මහනවා
[ක්‍රි.] ඉදිකටුවක් සහ නූල භාවිතයෙන් කරන මැසීම (සං. මයක්‍ෂති)

මහපොළ
[නා.] විශාල සල්පිල/ ශිෂ්‍යයන් උදෙසා රජයෙන් පිරිනමන ශිෂ්‍යත්වයක්

මහබිනික්මන
[නා.] බුද්ධත්වය ලබා ගැනීම සඳහා ගිහිගෙය අතහැර යෑම (පා. මහාභිනික්‍ඛමන සං. මහාභිනිෂ්ක්‍රමණ)

මහමෙවුනා
[නා.ප්‍ර.] එනම් උද්‍යානය

මහර්ෂි
[වි.] ශ්‍රේෂ්ඨ ඍෂි වූ (සං. මහර්ෂි)

මහල
[නා.] ප්‍රාසාදය/ තට්ටුව (පා. මාලක)

මහලු
[වි.] වයසින් හා ගුණයෙන් වැඩිහිටි (පා. මහල්ලක)

මහාඛන්ධකය
[නා.] විනය පිටකයේ මහා වග්ග පාලියෙහි දසවැනි කොටස (පා. මහාඛන්‍ධක)

මහාචාර්ය, මහාචාර්‍ය, මහාචාර්‍ය්‍ය
[නා.ප්‍ර.] විශ්වවිද්‍යාලයක හෝ උසස් අධ්‍යාපන ආයතනයක හෝ යම් විෂයයක් පිළිබඳ ප්‍රමුඛ ආචාර්යවරයා (සං. මහාචාර්‍ය)

මහාදිපාද
[නා.ප්‍ර.] යුවරජ

මහාද්වීපය
[නා.] පෘථිවියේ අතිවිශාල භූමි ප්‍රදේශය (පා. මහාදීප සං. මහාද්වීප)

මහාධිකරණය
[නා.] ශ්‍රී ලංකාවේ පවත්නා ඉහළ උසාවියක්

මහානිසංස, මහානිශංස
[නා.ප්‍ර.] මහත් වූ සුභ ඵල

මහානුභාව
[වි.] බොහෝ තේජස් ඇති (සං. මහානුභාව)

මහාපුරුෂ ලක්ෂණ
[නා.බහු.] ශ්‍රේෂ්ඨ පුද්ගලයන්ගේ සිරුරෙහි පිහිටන විශේෂ ලකුණු

මහා ප්‍රාචීරය
[නා.] ශරීරයේ උරස හා උදරය වෙන් කරන අවයවය

මහාප්‍රාණ
[වි.] මහත් වූ ප්‍රාණයක් ඇති (සං. මහාප්‍රාණ)

මහබෝධිය
[නා.] අනුරාධපුර මහමෙවුනා උයනෙහි සිටුවන ලද බෝධි වෘක්ෂය (පා. මහාබොධි)

මහාභිනිෂ්ක්‍රමණය
[නා.] මහබිනික්මන (සං. මහාභිනිෂ්ක්‍රමණ)

මහාමාන්‍ය
[නා.ප්‍ර.] ප්‍රභූන් වෙත බ්‍රිතාන්‍ය රැජින විසින් පිරිනමනු ලබන නම්බු නාමයක්

මහායාන
[නා.ප්‍ර.] බුදුවීමෙන් ම නිවන් අවබෝධ කර ගැනීම පරමාර්ථ කර ගත් බෞද්ධ නිකාය (සං. මහායාන)

මහාරෝග්‍යශාලාව
[නා.] ප්‍රධාන රෝහල

මහාර්ඝ
[වි.] අගයෙන් වැඩි (සං. මහාර්ඝ)

මහාර්ණවය
[නා.] මහා සාගරය

මහාවංසය
[නා.] මහානාම හිමියන් ලියූ ලංකාවේ ඉතිහාසය කියැවෙන පාලි කාව්‍යය (පා. මහාවංස)

මහිලා
[නා.ප්‍ර.] කාන්තාව (පා. සං. මහිලා)

මහිෂ, මහිස
[නා.ප්‍ර.] මී හරකා; මී ගොනා (සං. මහිෂ)

මහේශාක්‍ය
[වි.] උදාර (සං. මහෙශාක්‍ය)

මහේශ්වර
[නා.ප්‍ර.] ශිව දෙවියා (සං. මහෙශ්වර)

මහේෂිකාව, මහේසිකාව
[නා.] රැජින; මෙහෙසිය

මහේස්ත්‍රාත්
[නා.ප්‍ර.] විනිශ්චයකරු (ඉං. magistrate)

මහෝඝය
[නා.] විශාල ජල ප්‍රවාහය (පා. මහොඝ)

මහෝදර
[නා.ප්‍ර.] මහත් වූ උදරය (පා. මහොදර)

මහෝපාධ්‍යාය
[නා.ප්‍ර.] උපදෙස් දෙන ප්‍රධාන ගුරුවරයා/ උපකුලපතිවරයා

මහෞෂධ
[නා.ප්‍ර.] උම්මග්ග ජාතකයේ බෝසත් පඬිවරයාගේ නාමය/ හස්තසාර ඖෂධය (සං. මහෞෂධ)

මළ
[වි.] මැරුණු (සං. මෘත)

මළ ඉළවු
[නා.ප්‍ර.] කරදර හිරිහැර ගෙන දෙන දෙය; වැඩකට නැති දෙය

මළකුණ
[නා.] මැරුණු සත්ත්ව ශරීරය

මළපත, මළපොත
[නා.] මරණය දන්වන ලියමන

මළමිනිය
[නා.] මෘත ශරීරය

මළුව
[නා.] මිදුල; සීමා මාලකය (පා. මාලක, මාළක සං. මාලක)

මාංජිෂ්ඨ, මාංජේෂ්ඨ
[නා.ප්‍ර.] මදටිය රත්පැහැය (පා. මඤ්ජෙට්ඨ සං. මාංජිෂ්ඨ)

මාංස
[නා.ප්‍ර.] සත්ත්ව ශරීරයෙහි ඇති මස්/ ඵලයක ඇතුළත පිහිටි මදය (පා. මංස සං. මාංස)

මාංසජනකධාතු
[නා.ප්‍ර.] ප්‍රෝටීන්

මාංසපේශි
[නා.ප්‍ර.] මස් පිඬුව (සං. මාංසපෙශි පා. මංසපෙසි)

මංසභක්ෂක
[වි.] මස් අනුභව කරන

මාංසල
[වි.] මස් සහිත (සං. මාංසල)

මාගධී
[නා.ප්‍ර.] පාලි භාෂාව (පා. සං. මාගධී)

මාගල
[නා.] ලොකු පැදුර

මාඝාතය
[නා.] සතුන් මැරීම නැවැත්වීම සඳහා රජු විසින් පනවනු ලබන නියෝගය (පා. මාඝාත)

මාණව
[නා.ප්‍ර.] තරුණයා (පා. සං. මාණව)

මාණවකයා
[නා.] තරුණයා (සං. මාණවක)

මාණවිකාව
[නා.] මෙණෙවිය (පා. සං. මාණවිකා)

මාණික්‍යය
[නා.] මැණික (සං. මාණික්‍ය)

මාණ්ඩලික
[වි.] පාලන ශ්‍රේණියට අයත් (සං. මාණ්ඩලික)

මාතෘ
[වි.] උපත දෙන/ ප්‍රධාන/ මව් (සං. මාතෘ)

මාතෘකාව
[නා.] විෂය නාමය (සං. මාතෘකා)

මාතෘත්වය
[නා.] මව් පදවිය

මාතෘභූමිය
[නා.] කෙනකුගේ උපන් බිම (සං. මාතෘභූමි)

මාත්‍රාව
[නා.] ස්වල්පය/ වරකට ගතයුතු බෙහෙත් ප්‍රමාණය/ කෙටි ප්‍රාණාක්ෂරය; ලුහු අකුරක් හැඬවීමට යන කාලය/ සංගීතයෙහි ශබ්දයක් පවතින කාලය (සං. මාත්‍රා)

මාත්සර්ය
[නා.ප්‍ර.] තමන් සතු දෑ හා රුචි කරන දෙය අන්සතුවනු දැකීමට ඇති විරුද්ධ ස්වභාවය (සං. මාත්සර්ය)

මාදිලිය
[නා.] ආකෘතිය; මෝස්තරය/ පිළිවෙළ (දෙ. மாதிரி)

මාධුර්යය, මාධුර්‍යය, මාධුර්‍ය්‍යය
[නා.] රසවත් බව (සං. මාධුර්ය)

මාධ්‍ය
[නා.ප්‍ර.] සන්නිවේදන උපක්‍රම/ යමක් කිරීමට යොදා ගන්නා මාර්ගය (සං. මාධ්‍ය)

මාන
[නා.] අහංකාරය/ සම්මානය/ මැනීම/ උපක්‍රමය [නි.] වැනි; මෙන් (පා. සං. මාන)

මානකූට
[නා.ප්‍ර.] බඩු මිලයට ගැනීමේ දී හා විකිණීමේ දී හොරට මැනීම (පා. මානකූට)

මානනවා
[ක්‍රි.] ඉලක්කය අල්ලනවා

මානනීය
[වි.] බුහුමනට සුදුසු (සං. මානනීය)

මානව
[වි.] මිනිසා පිළිබඳ වූ (සං. මානව)

මානව ශාස්ත්‍ර
[නා.ප්‍ර.] මිනිසුන් පිළිබද ව ඉගෙනීම; ශිෂ්ට කලාවන් පිළිබඳ වූ අධ්‍යයනය

මානසික
[වි.] සිතෙහි වූ (පා. සං. මානසික)

මානාධික
[වි.] වැඩි අහංකාරයෙන් යුත්

මානාවුලු
[නා.ප්‍ර.] පැරණි සිංහල රජ පෙළපතක් (පා. සං. මහානාගකුල)

මානුෂ
[වි.] මිනිසා පිළිබඳ (සං. මානුෂ)

මානුෂික
[වි.] මනුෂ්‍යයන් පිළිබඳ (සං. මානුෂික)

මාමණ්ඩි
[නා.ප්‍ර.] බිරියගේ පියා; මවගේ සහෝදරයා; මාමා

මාරාන්තික
[වි.] මරණයෙන් කෙළවර වන

මාරාවිෂ්ට
[වි.] මාරයා ආවේශ වූ

මාරාවේශය
[නා.] මාරයා ආරූඪ වීම

මාරුතය
[නා.] වාතය; සුළඟ; කුණාටුව (පා. සං. මාරුත)

මාර්ගඵල
[වි.] සෝවාන් ආදි මාර්ගඵල සංඛ්‍යාත (පා. මග්ගඵල)

මාර්ගස්ථ
[වි.] මාර්ගයට පැමිණි (සං. මාර්ගස්ථ)

මාර්ගෝපකරණ
[නා.ප්‍ර.] මගට උවමනා දේ

මාර්ගෝපදේශක
[නා.ප්‍ර.] මග පෙන්වන්නා

මාලක
[නා.ප්‍ර.] මාළක

මාලක්කම
[නා.] පිනුම; කරණම; අඩව්ව

මාලය
[නා.] ගෙල පලඳින ආභරණයක් (පා. සං. මාලා)

මාලාව
[නා.] මල්දම/ ධාරා සේ පවත්නා රශ්මිය/ පෙළ; සමූහය (පා. සං. මාලා)

මාලිගාව, මාළිගාව
[නා.] රජුගේ වාසස්ථානය; උසස් මන්දිරය (දෙ. மாளிகை)

මාලිමාව
[නා.] දිශාව බලා ගන්නා යන්ත්‍රය

මාලු
[වි.] 1. මහලු; දිරාගිය; පැසුණු (පා. මහල්ලක) 2. [නා.ප්‍ර.] මත්ස්‍යයා/ ශරීරමාංසය

මාෂභෝග
[නා.ප්‍ර.] රනිල කුලයට අයත් භෝග

මාහැඟි
[වි.] ඉතා වටිනා; මහාර්ඝ (පා. මහග්ග සං. මහාර්ඝ)

මාළක, මාලක
[නා.ප්‍ර.] සීමා මාලකය/ මළුව (පා. මාලක, මාළක සං. මාලක)

මාළු
[නා.ප්‍ර.] එළවලු ව්‍යඤ්ජනය/ මත්ස්‍යයා

මාළුපිණි
[නා.ප්‍ර.] ව්‍යඤ්ජනාදිය

මැකිණිය
[නා.] මකුණා යන්නෙහි ස්ත්‍රී ලිංග පදය

මැඩලනවා
[ක්‍රි.] පාගා දමනවා; මර්දනය කරනවා

මැණ
[නා.ප්‍ර.] මැණික (සං. මාණික්‍ය)

මැණික්
[නා.ප්‍ර.] මාණික්‍ය (සං. මාණික්‍ය)

මැණික් කටුව
[නා.] අල්ල හා ඉදිරි බාහුව අතර සන්ධිය

මැඬියා
[නා.] ගෙම්බා (පා. සං. මණ්ඩූක)

මැතිනිය
[නා.] මහත්මිය/ ‘මැති’ යන්නෙහි ස්ත්‍රීලිංග පදය

මැතිවරණය
[නා.] මහජන නියෝජිතයින් පත්කරගැනීම සඳහා පවත්වන ඡන්ද විමසීම

මැදුම්
[වි.] මධ්‍යම

මැනවි, මැනැවි
[නි.] සුදුසුයි, මනෝඥයි

මැනීම, මැනුම
[නා.] ප්‍රමාණය දැන ගැනීම

මැන්ටලය
[නා.] ගෑස් ලාම්පු දැල්වීමට ගන්නා දැලක් වැනි උපකරණය (ඉං. mantle)

මැඳුර, මැදුර
[නා.] මන්දිරය (පා. සං. මන්‍දිර)

මැරුණු
[වි.] ‘මැරෙනවා’ යන්නෙහි අතීත කෘදන්තය

මැල
[නා.ප්‍ර.] ගිනිගොඩ

මැලවෙනවා
[ක්‍රි.] මලානික වෙනවා

මැලියම්
[නා.ප්‍ර.] යමක් ඇලවීමට ගනු ලබන ලාටු විශේෂයක්; ගම්

මැල්ලුම
[නා.] දිය ගතිය නැති වන සේ මලවාගත් ව්‍යඤ්ජනය

මැෂිම, මැසිම
[නා.] රෙදි මසන යන්ත්‍රය/ යන්ත්‍රය (ඉං. machine)

මැසිනිය
[නා.] මත්ස්‍යධේනුව (පා. මච්ඡි)

මැසිවිලි
[නා.ප්‍ර.] අසතුට ප්‍රකාශ කිරීම

මැහැලි
[නා.ප්‍ර.] වයස්ගත කාන්තාව (පා. මහල්ලිකා)

මැළි
[වි.] අලස (සං. ම්ලාන)

මෑණියෝ
[නා.බහු.] මව

මෑනීම, මෑනුම
[නා.] එල්ල කිරීම; ඇටවීම

මෑලි
[වි.] මහලු වූ; කල් ගත වීමෙන් පරණ වූ

මිටියාවත
[නා.] කඳු බිම් දෙකක් අතර වූ පහත්බිම/ දෙණිය/ ගඟක් අසබඩ වූ සරු භූමිය

මිණ, මිණි
[නා.ප්‍ර.] මැණික/ මල් කොපුව/ සීනුව (පා. සං. මණි)

මිණි කිරුළ
[නා.] මැණික් එබ්බවූ ඔටුන්න

මිණිදැදිරි, මිණිදැදුරු
[වි.] පිපුණු

මිණිපලඟ, මිණිපලග
[නා.ප්‍ර.] මැණික්වලින් විසිතුරු කළ පුටුව (පා. මණ්පල්ලඞ්ක)

මිණිපහණ
[නා.] මැණික්ගල

මිණිමුතු
[වි.] විකසිත වූ [නා.ප්‍ර.] මැණික් සහ මුතු

මිණිමුවා
[වි.] මැණික්වලින් කළ

මිණිමෙවුල
[නා.] මණිමේඛලා දාමය (සං. මණිමෙඛලා)

මිණිය
[නා.] සීනුව; කුඩා ඝණ්ටාව; මිණි ගෙඩිය

මිතභාණි
[වි.] සීමිතව කතා බස් කරන (පා. මිතභාණි)

මිතභාෂි
[වි.] විමසිලි සහිත ව ප්‍රමාණයකට කතා කරන

මිත්තණිය
[නා.] මවගේ හෝ පියාගේ හෝ මව; අත්තම්මා

මිත්‍ර සන්ථවය
[නා.] මිතුරන් හා ඇසුර

මිථුන
[නා.ප්‍ර.] යුවළ/ ලග්නයක නාමය (සං. මිථුන)

මිථ්‍යා කථා
[නා.ප්‍ර.] විශ්වාස කළ නොහැකි ප්‍රබන්ධ

මිථ්‍යාචාරය
[නා.] වැරදි හැසිරීම (පා. මිච්ඡාචාර සං. මිථ්‍යාචාර)

මිථ්‍යාදෘෂ්ටිය
[නා.] වැරදි දර්ශනය (සං. මිථ්‍යාදෘෂ්ටි)

මිදුල
[නා.] ගෘහාංගණය	

මිදුලු, මිඳුලු
[නා.ප්‍ර.] අස්ථි කුහර තුළ තිබෙන මොළොක් වූ ද්‍රව්‍යය (පා. මිඤ්ජා)

මිනිතය
[නා.] මිනුම් ශාස්ත්‍රය

මිනිත්තුව
[නා.] විනාඩිය (පුර්. minuto)

මිනින්දෝරු
[වි.] මිනුම් කටයුතු සම්බන්ධයෙන් ක්‍රියා කරන (පුර්. medidor)

මිනිබිරිය, මිනිපිරිය
[නා.] දූ පුතුන්ගේ දුව

මිනිය
[නා.] මළ සිරුර

මිනිරන්
[නා.ප්‍ර.] ඛනිජ වර්ගයක නාමය

මිනී
[වි.] මිනිසුන් හා සම්බන්ධ

මිනී අළු
[නා.] භස්මාවශේෂ

මිනීකුණ
[නා.] මළ සිරුර

මිනීවළ
[නා.] මළසිරුර යට කරන වළ

මිනුම
[නා.] මැනීම

මිනුම්දණ්ඩ
[නා.] යම් දෙයක් ප්‍රමාණ කිරීමේ ක්‍රමය

මින්රළ, මින්රැළ
[නා.] මත්ස්‍ය සමූහය

මියුගුණ, මියුඟුණු
[නා.ප්‍ර.] මහියංගණය (පා. මහියඞ්ගණ)

මියුලඟන
[නා.ප්‍ර.] මුව දෙන

මියුලැසි
[නා.ප්‍ර.] කාන්තාව

මිරිඟුව
[නා.] සූර්ය තාපය නිසා වාතය රත් වී, ඈතට ජලය මෙන් පෙනෙන මායාව (පා. සං. මරිචිකා)

මිල
[නා.ප්‍ර.] වටිනාකම (පා. මූල සං. මූල්‍ය)

මිලදර්ශනය
[නා.] මිල ගණන් සඳහන් ලේඛනය

මිලාන, ම්ලාන
[වි.] පර වූ; මැලවුණු (සං. ම්ලාන පා. මිලාන)

මිලින
[වි.] අපිරිසිදු/ මැලවුණු; පරවුණු (සං. ම්ලාන)

මිලියනය
[නා.] ලක්ෂ දහය (ඉං. million)

මිශ්‍ර
[වි.] වර්ග කිහිපයක් එක් වූ; කළවම් (සං. මිශ්‍ර)

මිශ්‍රණය
[නා.] කළවම් කරන ලද්ද (සං. මිශ්‍රණ)

මිෂනාරි
[නා.ප්‍ර.] ක්‍රිස්තියානි ධර්ම දූතයා (ඉං. missionary)

මිසදිටු
[නා.ප්‍ර.] මිථ්‍යාදෘෂ්ටිය (පා. මිච්ඡාදිට්ඨි සං. මිථ්‍යාදෘෂ්ටි)

මිසයිල
[නා.ප්‍ර.] ස්වයංක්‍රීය හෝ දූරස්ථපාලිත න්‍යෂ්ඨික අවිය (ඉං. missile)

මිහිඟු
[නා.ප්‍ර.] බෙර විශේෂයක් (පා. මුතිඞ්ග සං. මෘදඞ්ග)

මිහිතලය
[නා.] පොළොව මතුපිට (සං. මහීතල)

මිහිදන් කරනවා
[ක්‍රි.] භූමදාන කරනවා; වළලනවා

මිහිඳු
[නා.ප්‍ර.] රජු/ ලක්දිවට බුදු දහම ගෙන ආ මහරහතන් වහන්සේ (පා. මහින්‍ද සං. මහෙන්‍ද්‍ර)

මිහිලොල්
[නා.ප්‍ර.] මධුලෝලයා; මීමැස්සා

මීන
[නා.ප්‍ර.] මාලුව/ මීන රාශිය (සං. මීන)

මී පැණි
[නා.ප්‍ර.] මීවදයෙන් ලබාගන්නා පැණි

මීමන, මීවන
[නා.ප්‍ර.] තෙතමනය සහිත බිම්වල වැවෙන ඖෂධීය ගුණයක් ඇති ශාකයක්

මීමාංසා
[නා.ප්‍ර.] විමර්ශනය පදනම් කරගත් ශාස්ත්‍රය (සං. මීමාංසා)

මීසම
[නා.] දේවස්ථානයකින් හෝ දේවස්ථාන කීපයකින් හෝ යුත් ප්‍රදේශය (ඉං. mission)

මුකුට
[නා.ප්‍ර.] ඔටුන්න (පා. මකුට සං. මුකුට)

මුකුණුවැන්න, මුගුණුවැන්න
[නා.ප්‍ර.] පලා වර්ගයක්

මුකුල
[නා.] කැකුළ; මල් පොහොට්ටුව (පා. සං. මුකුල)

මුකුලිත
[වි.] පරවුණු (සං. මුකුලිත)

මුකුළු
[නා.ප්‍ර.] කොමළ

මුක්තාඵල
[නා.ප්‍ර.] මුතු ඇටය (සං. මුක්තාඵල)

මුක්තිය
[නා.] මිදීම; ගැලවීම; අතහැරීම (සං. මුක්ති)

මුඛ
[නා.ප්‍ර.] මුහුණ/ කට/ දොරටුව (පා. සං. මුඛ)

මුඛරි
[වි.] කතාවට දක්ෂ (සං. මුඛරි)

මුඛ්‍ය
[වි.] ප්‍රධාන (සං. මුඛ්‍ය)

මුඛ්‍යාර්ථය
[නා.] මූලික අදහස

මුග්ධ
[වි.] මෝඩ; බොළඳ (සං. මුග්ධ)

මුණ
[නා.] ආයුධාදියේ උල් වූ කෙළවර/ පැත්ත; අභිමුඛය/ මුහුණ (දෙ. முனை)

මුණගැසෙනවා
[ක්‍රි.] හමුවෙනවා

මුණත, මුනත
[නා.] තලයක මතුපිට

මුණින්තලා
[වි.] යටිකුරු

මුණ්ඩ
[නා.ප්‍ර.] 1. හිස මුඩු තැනැත්තා (සං. මුණ්ඩ දෙ. முண்டி) 2. උණ්ඩය (දෙ. உண்டை)

මුඬු
[වි.] දුගඳින් යුතු (දෙ. முடை)

මුතුලැල්
[නා.ප්‍ර.] මුක්තාවලිය; මුතුදැල

මුත්තණු
[නා.ප්‍ර.] අත්තා; සීයා

මුදල
[නා.] ගනුදෙනු මාධ්‍යයක් වශයෙන් පොදුවේ පිළිගත් කාසි, නෝට්ටු ආදිය

මුදලාලි
[නා.ප්‍ර.] වෙළෙන්දා (දෙ. முதலாளி)

මුදලි
[නා.ප්‍ර.] පැරණි නිල නාමයක් (දෙ. முதலி)

මුදුන
[නා.] මස්තකය; උස් තැන (සං. මූර්ධන්)

මුද්‍රණ
[නා.ප්‍ර.] අච්චුගැසීම (සං. මුද්‍රණ)

මුද්‍රණාලය
[නා.] මුද්‍රණ කටයුතු කරන ස්ථානය

මුද්‍රාව
[නා.] ලාංඡනය/ අභිනය/ බුදුරදුන් ආදි උතුමන් ඇඟිලි එක් කොට දක්වන චිත්ත රූපය (පා. සං. මුද්‍රා)

මුද්‍රික
[නා.ප්‍ර.] මිදි; මුද්දරප්පලම් (පා. මුද්දික)

මුද්‍රිත
[වි.] අච්චු ගසන ලද (සං. මුද්‍රිත)

මුනි
[නා.ප්‍ර.] බුදුරජාණන් වහන්සේ; ඍෂිවරයා; තවුසා (පා. සං. මුනි)

මුනිවත
[නා.] කතා නොකර සිටීම (සං. මෞනව්‍රත)

මුනීන්ද්‍ර
[නා.ප්‍ර.] මුනිවරුන්ගේ ප්‍රධානයා; බුදුරජ (සං. මුනි+ඉන්‍ද්‍ර)

මුනුපුරා, මුනුබුරා
[නා.] දුවගේ හෝ පුතාගේ හෝ පුතා

මුනුමුනුව
[නා.] සිහින් හඬ

මුමුනනවා
[ක්‍රි.] කොඳුරනවා

මුරකාවල
[නා.] මුර කිරීම; රැකවල (දෙ. முறை + காவல்)

මුරණ්ඩු
[වි.] හිතුවක්කාර; අකීකරු (දෙ. முரண்டு)

මුරපළ, මුරපොළ
[නා.] මුරසේනාව රැඳී සිටින ස්ථානය

මුල
[නා.] වෘක්ෂලතාවන්ගේ පාදය/ පටන් ගැන්ම (පා. සං. මූල)

මුලසුන
[නා.] ප්‍රමුඛ ආසනය (පා. සං. මූලාසන)

මුලාදෑනියා
[නා.] පාලක නිලධාරියා

මුලිනුපුටනවා
[ක්‍රි.] සම්පූර්ණයෙන් ඉවත් කරනවා

මුලු
[නා.ප්‍ර.] මුල්ල

මුලුගැන්වෙනවා
[ක්‍රි.] පසුබට වෙනවා

මුල් ඇඳුම
[නා.] උඩරට ප්‍රභූවරයන්ගේ සම්පූර්ණ ඇඳුම් කට්ටලය

මුල්ලුව
[නා.] පස බුරුල් කිරීමට යොදා ගන්නා උපකරණයක්

මුෂ්ටිය
[නා.] මිටින් ගත හැකි ප්‍රමාණය (පා. මුට්ඨි සං. මුෂ්ටි)

මුසල
[නා.ප්‍ර.] 1. මෝල්ගස (පා. සං. මුසල) 2. කුල්ල/ කොණ්ඩය

මුසලඩි වන්නම, මුසලාඩි වන්නම
[නා.] හාවාගේ ගමන් විලාසය දක්වන නැටුමක්

මුසාවාද
[නා.ප්‍ර.] අසත්‍යය (පා. මුසාවාද)

මුස්නය
[නා.] කොස්ස/ ඉලපත (සං. මූර්ජනී)

මුහුකුළු
[වි.] පැසුණු; මේරූ/ මල් කෙමිය

මුහුණ, මූණ
[නා.] ඇස්, නාසා ආදි ඉන්ද්‍රියයන් පිහිටි හිසෙහි ඉදිරිපස කොටස/ යමක ඉදිරිපස

මුහුණත, මූණත
[නා.] මතුපිට පෘෂ්ටය/ ගණ දෙවි

මුහුදු රළ
[නා.] උස් ව නැඟී වෙරළ ගල්පර ආදියෙහි හැපෙන මුහුදු දියකඳ

මුහුර්ත, මුහූර්තය
[නා.] මොහොත (සං. මුහුර්ත)

මුහුල
[නා.] පොහොට්ටුව (පා. සං. මුකුල)

මුහුළ
[නා.] කෙස් කලබ/ ඔටුන්න (සං. මුකුට)

මුහුළස
[නා.] කොණ්ඩය (සං. මුකූට)

මුහූර්තය
[නා.] මුහුර්තය

මුළ
[නා.ප්‍ර.] සමූහය

මුළාව
[නා.] මෝඩකම; නොමඟ යෑම (පා. මූළ්හ සං. මූඪ)

මුළු
[නා.ප්‍ර.] සමූහය/ භෝජනය

මුළුතැන්ගෙය
[නා.] කුස්සිය

මුළුදෙනවා
[ක්‍රි.] එක්රැස් වෙනවා

මුළුමනින්
[වි.] සම්පූර්ණයෙන්

මුළුල්ල
[නා.] රාශිය; සමූහය

මුළුල්ලේ
[ක්‍රි.වි.] තිස්සේ; පුරා

මූකළාන
[නා.] විශාල ගස් ඇති මහ වනය

මූගයා
[නා.] ගොළු තැනැත්තා (පා. මූග සං. මූක)

මූඪ
[වි.] මෝඩ (සං. මූඪ)

මූඪගර්භ
[නා.ප්‍ර.] කුස තුළ මියගිය ගැබ (සං. මූඪගර්භ)

මූණ
[නා.] මුහුණ

මූණත
[නා.] මුහුණත

මූණිච්චාව, මූනිච්චාව
[නා.] හිතට එකඟ නැතිව මුහුණ ඉදිරියේ කරන චාටු කථාව හෝ හැසිරීම

මූත්‍ර
[නා.ප්‍ර.] ශරීරයෙන් පහ කෙරෙන මල ද්‍රව්‍යයක් (සං. මූත්‍ර)

මුත්‍රාශය
[නා.] මූත්‍රබොක්ක

මූත්‍රාශ්මරී
[නා.ප්‍ර.] මූත්‍රාශයේ ගල් සෑදීමේ රෝගය

මූනිස්සම
[නා.] වෙඩි උණ්ඩවල අඩංගු කුඩා ඊයම් ගුළිය

මූර්ඛ
[වි.] මෝඩ (පා. මූඛ සං. මූර්ඛ)

මූර්ඡාව
[නා.] සිහි නැතිවීම (පා. මූච්ඡා සං. මූර්ඡා)

මූර්ත
[වි.] සැබෑ; නියම වශයෙන් පවතින (සං. මූර්ත)

මූර්ති
[නා.ප්‍ර.] රූප ස්වභාවය; පිළිමය (සං. මූර්ති)	

මූර්ධජ
[වි.] මුදුනෙන් උපන් (පා. මුද්ධජ සං. මූර්ධජ)

මූර්ධන්‍ය
[වි.] මූර්ධජ (සං. මූර්ධන්‍ය)

මූල
[නා.ප්‍ර.] වෘක්ෂලතාදිය පොළොවට ස්ථිර ලෙස සම්බන්ධ කරන කොටස/ හේතුව/ පටන් ගැන්ම (පා. සං. මූල)

මූලද්‍රව්‍ය
[නා.ප්‍ර.] රසායනික ක්‍රම මගින් වෙනත් ද්‍රව්‍යවලට බෙදිය නොහැකි ද්‍රව්‍ය

මූලධනය
[නා.] ධනය ඉපයීමට යොදන මුදල; ප්‍රාග්ධනය (සං. මූලධන)

මූලධර්ම
[නා.ප්‍ර.] මූලික න්‍යාය (සං. මූලධර්ම)

මූලස්ථ
[වි.] මුල් වූ (සං. මූලස්ථ)

මූලස්ථානය
[නා.] ප්‍රධාන මධ්‍යස්ථානය

මූලාරම්භය
[නා.] ප්‍රථම වරට පටන් ගැන්ම

මූලාශ්‍රය
[නා.ප්‍ර.] යමක් කිරීමට මුල් වූ දෙය; කරුණු ලබාගන්නා මාර්ගය

මූලාසන
[නා.ප්‍ර.] සභාවක මුල් ආසනය; මුල් අසුන

මූලාසනාරූඪ
[වි.] මුල් අසුනෙහි සිටින; මුල් තනතුරෙහි සිටින

මූලාවස්ථාව
[නා.] පළමු වූ සිදුවීම; ප්‍රථම අවස්ථාව

මූලික
[වි.] අත්‍යවශ්‍ය/ ප්‍රධාන කොට ඇති

මූලෝච්ඡින්න
[වි.] සහමුලින් ම විනාශ කරන ලද

මූලෝත්පාටනය
[නා.] සම්පූර්ණයෙන් ම විනාශ කර දැමීම; සහමුලින් ඉවත් කිරීම (සං. මූලොත්පාටන)

මූලෝද්ධරණය
[නා.] මූලෝත්පාටනය

මූල්‍ය
[වි.] මුදල් පිළිබඳ වූ (සං. මූල්‍ය)

මූල්‍යාධිකාරි
[නා.ප්‍ර.] මුදල් කළමනාකරණය පිළිබඳ බලධරයා

මූෂික, මූසික
[නා.ප්‍ර.] මීයා (සං. මූෂික පා. මූසික)

මූසල
[වි.] අවාසනාවන්ත වූ; දැකීමට නුසුදුසු (දෙ. மூசாலை උර්. මුසල්)

මෘග
[නා.ප්‍ර.] මුවා/ සිව්පාවා/ තිරිසනා (සං. මෘග පා. මිග)

මෘගේන්ද්‍ර
[නා.ප්‍ර.] සිංහයා (සං. මෘගෙන්‍ද්‍ර)

මෘණාල
[නා.ප්‍ර.] නෙළුම් දඬු, නල ආදියෙහි ඇති සිහින් නූල/ නෙළුම් අල (සං. මෘණාල)

මෘත
[වි.] මැරුණු (සං. මෘත)

මෘත කලේබරය
[නා.] මළ සිරුර	

මෘතදේහය
[නා.] මළ සිරුර (සං. මෘතදේහ)

මෘතශරීරය
[නා.] මළ සිරුර

මෘතෝපජීවි
[වි.] මළ හෝ දිරාපත් වූ හෝ ද්‍රව්‍ය මත ජීවත් වන්නා වූ

මෘත්‍යු
[නා.ප්‍ර.] මරණය/ මාරයා (සං. මෘත්‍යු)

මෘදංග, මෘදඞ්ග
[නා.ප්‍ර.] මිහිඟු බෙරය (සං. මෘදඞ්ග)

මෘදු
[වි.] කාරුණික; මොළොක් නොමේරූ (සං. මෘදු)

මෘදුකාංග
[නා.ප්‍ර.] පරිගණකයක ක්‍රියාකාරි ක්‍රමලේඛය

මෙණෙවිය
[නා.] තරුණිය (පා. මාණවී, මාණවිකා)

මෙතෝදිස්ත
[නා.ප්‍ර.] රෙපරමාදු ක්‍රිස්තියානි නිකායක් (ඉං. methodist)

මෙනෙහි කරනවා
[ක්‍රි.] සිහි කරනවා; ආවර්ජනය කරනවා

මෙලනින්
[නා.ප්‍ර.] හිසකෙස් හා සමෙහි ඇති කළු හෝ දුඹුරු පැහැ වර්ණකය (ඉං. melanin)

මෙවුන්දම්
[නා.ප්‍ර.] ස්ත්‍රී-පුරුෂ සංසර්ගය; මෛථුන ධර්මය

මෙවුල
[නා.] ඉණ පලඳින කාන්තා ආභරණයක්; මේඛලාව (පා. සං. මෙඛලා)

මෙහෙණ, මෙහෙණි
[නා.] භික්ෂුණිය

මෙළෙක්
[වි.] මොළොක්

මේකුළු
[නා.] වැසි වලාකුළ (සං. මෙඝකූට)

මේඛලාව
[නා.] පුරාණයේ භාවිත කාන්තා ආභරණ විශේෂයක්; රසනාදාමය (පා. සං. මෙඛලා)

මේඝ
[නා.ප්‍ර.] වැසි වලාකුළ/ වැස්ස (සං. මෙඝ)

මේඝකූට
[නා.ප්‍ර.] වැසි වලාකුළ

මේඝගර්ජනය
[නා.] අහස් ගිගුරුම (සං. මෙඝගර්ජනා)

මේඝවර්ණ
[වි.] වැසි වලාකුළක පැහැය ඇති තද නිල් පැහැය (සං. මෙඝවර්ණ)

මේදය
[නා.] ශරීරයේ ඇති තෙල (පා. සං. මෙද)

මේධාවී
[වි.] ඥානවන්ත (පා. සං. මෙධාවී)

මේලපලඳනාව
[නා.] කාන්තා ශරීර පලඳනාවක්/ විශාඛාවට ඇගේ පියාණන් විසින් දායාද කරන ලද ශරීර පලඳනාව

මේලා
[නා.ප්‍ර.] සැණකෙළිය (සං. මෙලා)

මේෂ
[නා.ප්‍ර.] ජ්‍යොතිෂ්‍යයෙහි සඳහන් රාශි දොළසින් පළමු වැන්න/ එළුවා (සං. මෙෂ)

මේස
[නා.ප්‍ර.] ලීයෙන් හෝ ලෝහයෙන් හෝ තැනූ ගෘහ හා කාර්යාල භාණ්ඩයක් (පුර්. mesa)

මෛත්‍රී
[නා.ප්‍ර.] හිත සුව පැතීම/ මෛත්‍රී බෝධිසත්ත්වයා (සං. මෛත්‍රී)

මෛථුනය
[නා.] ස්ත්‍රී-පුරුෂ සංසර්ගය (සං. මෛථුන)

මොට්ටැක්කිළිය
[නා.] හිස වසන රෙද්ද

මොනරා
[නා.] මයූර පක්ෂියා (පා. මොර සං. මයූර)

මොල්ලිය
[නා.] ගව ආදි ඇතැම් සිව්පා සතුන්ගේ පිට කොන්දෙහි බෙල්ලට ආසන්නයේ ඇති උස් මස් පිඬ

මොහොට්ටාල
[නා.ප්‍ර.] පැරණි රජ සමයේ ලිපිකාර නිලය

මොළ
[වි.] චණ්ඩ [නා.ප්‍ර.] කුණු දිය බැස යන කාණුව/ මොළය

මොළකැටි
[වි.] සුකුමාර

මොළය
[නා.] පෘෂ්ඨවංශීන්ගේ හිසෙහි තිබෙන මධ්‍ය ස්නායු පද්ධතිය/ බුද්ධිය

මොළවනවා
[ක්‍රි.] දල්වනවා/ අතේ ඇඟිලි නමා මිට හදනවා

මොළොක්
[වි.] මෘදු

මෝක්ෂය
[නා.] විමුක්තිය/ නිවන/ දිව්‍ය ලෝකය (සං. මොක්‍ෂ)

මෝචනය
[නා.] පහව යෑම; නික්මීම (පා. සං. මොචන)

මෝදක
[නා.ප්‍ර.] ප්‍රබෝධජනක රසායන ඔසු වෙසෙසක්/ අසමෝදගම්

මෝරනවා
[ක්‍රි.] මුහුකුරා යනවා; වැඩෙනවා

මෝල
[නා.] 1. යන්ත්‍ර සූත්‍රවලින් වැඩ කරන කර්මාන්ත ශාලාව (ල. molen) 2. මෝල්ගස/ ගිනිගාන දණ්ඩ (සං. මූසල)

මෝලංකඩ
[නා.] වහලයකින් වතුර වැටෙන තැන; අගුපිල/ තුන් මංසල

මෝලිය
[නා.] 1. පදමට සැකසූ පිටි ගුළිය (පුර්. molho) 2. හිස් වෙළුම

මෝසම
[නා.] 1. උසාවියකින් නියෝගයක් ඉල්ලීම (ඉං. motion) 2. වැසි ලබාදෙන ආවර්ත සුළඟ (අරා. mausim)

මෝහනය
[නා.] මුළාවීම/ සිත් වශීවීම (සං. මොහන)

මෝහිනී
[නා.ප්‍ර.] පුරුෂයන් මුළා කරන, පොළඹවන රූමත් කාන්තාව; කිරිමුහුද කැලඹීමේ දී අසුරයන් අතට පත් අමෘතය පැහැර ගැනීම සඳහා විෂ්ණු විසින් මවාගත් කාන්තා රූපය (සං. මොහිනී)

මෞත්‍ර
[වි.] මූත්‍ර සම්බන්ධ (සං. මෞත්‍ර)

මෞනව්‍රතය
[නා.] මුනිවත රැකීම (සං. මෞනව්‍රත)

මෞර්ය
[නා.] එනම් රාජවංශය; චන්ද්‍රගුප්ත රජුගෙන් ඇරඹුණු රජ පෙළපත (සං. මෞර්ය)

මෞලික
[නා.ප්‍ර.] ඉස්මුදුන/ කොණ්ඩය/ ඔටුන්න/ චූඩාමාණික්‍යය (සං. මෞලි)

ම්ලාන
[වි.] මිලාන

ම්ලේච්ඡ
[වි.] අශිෂ්ට/ අනාර්ය (සං. ම්ලෙච්ඡ)

යංශය, යංසය
[නා.] හල් අකුරකට පසුව යෙදෙන ‘ය’ ශබ්දය නිරූපනය කිරීමට භාවිත සංකේතය

යකිනි
[නා.ප්‍ර.] යක්ෂ ස්ත්‍රිය

යකුළ
[නා.] යකඩින් සෑදූ කුළුගෙඩිය

යකෘතය
[නා.] අක්මාව (සං. යකෘත්)

යක්ෂ
[නා.ප්‍ර.] භූතාත්ම විශේෂයක්/ මිනිස් ගෝත්‍රයක් (සං. යක්‍ෂ)

යක්ෂණිය, යක්ෂිණිය
[නා.] යකින්න (සං. යක්‍ෂිණි)

යක්ෂාධිගෘහිත
[වි.] යකුන් අරක් ගත්

යක්ෂාරූඪ
[වි.] යක්ෂාත්මයක් සිරුරට පිවිසුණු

යක්ෂාවේශය
[නා.] යකුන් වැහීම; යක්ෂාරූඪය

යගදාව
[නා.] යකඩ මුගුර

යගුළිය
[නා.] යකඩ ගුළිය

යඥ
[නා.ප්‍ර.] යාගය; දේව පූජාව (සං. යඥ)

යතීශ්වර
[නා.ප්‍ර.] සංඝයාගේ ප්‍රධානයා (සං. යතීශ්වර)

යතුරුලියනය
[නා.] ටයිප් කරන යන්ත්‍රය; ටයිප්රයිටරය

යතුරුලේඛක
[නා.ප්‍ර.] ටයිප් රයිටරයෙන් ලේඛනය කරන්නා; ටයිප් ගසන්නා

යථා
[නි.] යම් සේ (පා. සං. යථා)

යථාතත්ත්වය
[නා.] නියම ස්වභාවය; ඇති සැටිය (සං. යථාතත්ත්‍ව)

යථානුරූප
[වි.] සුදුසු ලෙස (සං. යථා + අනුරූප)

යථාභූත
[වි.] ඇති සැටියේ වූ; නියම ලෙසින් ඇති වූ (පා. සං. යථාභූත)

යථාර්ථය
[නා.] නියම අර්ථය (සං. යථාර්ථ)

යථාර්ථවාදය
[නා.] යමක් ඇති සැටියෙන් ඇගයීමේ පිළිවෙත

යථාවබෝධය
[නා.] නියම අවබෝධය

යථාවාදී
[වි.] කියන පරිදි

යථාසාදෘශ්‍යය
[නා.] යම්කිසි ප්‍රමාණයක සමානත්වය

යථෝක්ත
[වි.] ඉහතින් කී (සං. යථොක්ත)

යන්ත්‍ර
[නා.ප්‍ර.] යාන්ත්‍රික ක්‍රියාකාරිත්වය සහිත උපකරණය/ ජීවම් කරන ලද භූත විද්‍යාත්මක ලිඛිත හෝ රේඛිත සටහන (සං. යන්ත්‍ර)

යන්ත්‍රණය, යාන්ත්‍රණය
[නා.] ක්‍රමය/ යාන්ත්‍රික ක්‍රියාකාරිත්වය (සං. යාන්ත්‍රණ)

යන්ත්‍රානුසාරයෙන්
[ක්‍රි.වි.] යාන්ත්‍රික ව; යන්ත්‍ර මඟින්

යන්ත්‍රාලය
[නා.ප්‍ර.] මුද්‍රණාලය (සං. යන්ත්‍රාලය)

යන්ත්‍රෝපකරණ
[නා.] යාන්ත්‍රික ව ක්‍රියා කරන උපකරණ

යමක ප්‍රාතිහාර්යය, යමක මහා ප්‍රාතිහාර්යය
[නා.] ශරීරයේ එක් එක් රෝම කූපයකින් ගිනි හා දිය එක්වර නිකුත් වන සේ දැක්වූ හාස්කම; යමාමහ පෙළහර (සං. යමකප්‍රාතිහාර්ය)

යමහල
[නා.] 1. ගිනිකන්ද 2. සල් ගස් දෙක/ බුද්ධ පරිනිර්වාණය සිදු වූ උද්‍යානය (පා. යමකසාල)

යලමහ
[නා.ප්‍ර.] යල් කන්නය හා මාස් කන්නය

යවන
[නා.ප්‍ර.] යෝනකයා (සං. යවන)

යවුල
[නා.] යකඩ ඉන්න; යකඩ උල

යශස්, යසස්
[නා.ප්‍ර.] කීර්තිය; සම්පත්තිය (සං. යශස් පා. යස, යසො)

යශෝධර, යසෝධර
[වි.] කීර්තිය දරන (සං. යශොධර පා. යසොධර)

යශෝධරා, යසෝධරා
[නා.] රාහුල කුමරුගේ මව (සං. යශොධර පා. යසොධර)

යශෝරාවය
[නා.] කීර්ති ඝෝෂාව

යෂ්ටිය
[නා.] සැරයටිය/ රිටක් වැනි ලීය (සං. යෂ්ටි)

යසශ්‍රීය
[නා.] කීර්ති සම්පත්තිය

යසස්
[නා.ප්‍ර.] යශස්

යසුනු
[නා.ප්‍ර.] යකඩ කුඩු

යහන
[නා.] 1. සයනය (පා. සයන සං. ශයන) 2. යානය; රථය (පා. යාන)

යහළු, යාලු
[වි.] මිත්‍ර වූ

යහුල
[නා.] යකඩ උල

යළ, යළි
[නි.] නැවත

යළිත්, යළිදු
[නි.] නැවතත්

යාකෘතික
[වි.] යකෘතය පිළිබඳ වූ; අක්මාව පිළිබඳ වූ

යාච්ඤා, යාඥා
[නා.ප්‍ර.] අයැදීම; දෙවියන් වහන්සේගෙන් කරන බැගෑපත් ඉල්ලීම (සං. යාච්ඤා)

යාත්‍රා
[නා.ප්‍ර.] ගමන/ අහසෙහි හෝ දියෙිහ ගමන් කරන යානාව (සං. යාත්‍රා)

යාදිනි
[නා.ප්‍ර.] ආයාචනය (සං. යාච්ඤා)

යාන වාහන
[නා.බහු.] ගුවනෙහි, ගොඩබිමෙහි යෑමට හා බර ගෙන යෑමට භාවිත කරන සියලු මාධ්‍ය

යාන්ත්‍රණය
[නා.] යන්ත්‍රණය

යාන්ත්‍රික
[වි.] යන්ත්‍ර හා සම්බන්ධ (සං. යාන්ත්‍රික)

යාල
[නා.] ධාන්‍ය මැනීම සඳහා භාවිත මිනුම් ඒකකයක්; කුරුණිය/ අමුණු විස්ස

යාවත්කාලීන
[වි.] වර්තමානයට ගැළපෙන; කාලයට සුදුසු

යුක්තාණුව
[නා.] ජන්මාණු දෙකක් එකතුවීමෙන් ලැබෙන දේහය

යුගන්ධර
[නා.ප්‍ර.] පැරණි සාහිත්‍යයේ සඳහන් සප්තකූට පර්වතයන්ගෙන් එකක් (පා. යුගන්‍ධර)

යුගළ, යුගල
[නා.ප්‍ර.] දෙක/ දෙදෙන (පා. යුගල, යුගළ සං. යුගල)

යුද
[නා.ප්‍ර.] යුද්ධ

යුදඟණ
[නා.ප්‍ර.] යුද පිටිය; යුද්ධාංගණය (පා. යුද්ධාඞ්ගණ)

යුද සෙබළා
[නා.] යුද්ධ භටයා

යුද්ධ
[නා.ප්‍ර.] සටන (පා. සං. යුද්ධ)

යුද්ධ භටයා
[නා.] සටනෙහි යෙදෙන්නා; යුද සේනාවට අයත් තැනැත්තා

යුද්ධාධාර
[නා.ප්‍ර.] යුද්ධය සඳහා ලැබෙන උපකාර

යුද්ධාධිකරණය
[නා.] යුද්ධ හමුදාව විසින් හමුදා නිලධරයන්ගේ නඩු විසඳීම පිණිස පිිහිටුවන ලද විශේෂ අධිකරණය (සං. යුද්ධ+අධිකරණ)

යුද්ධායුධ
[නා.බහු.] යුද්ධයේ දී භාවිත කරන අවි ආයුධ

යුද්ධෝපකරණ
[නා.] යුද්ධ කිරීමට අවශ්‍ය අවි ආයුධ ආදිය (සං. යුද්ධොපකරණ)

යුනානි
[නා.ප්‍ර.] අරාබිවරුන්ගේ වෛද්‍ය ක්‍රමයක් (අරා. යුනානි)

යුවළ, යුවල
[නා.ප්‍ර.] ජෝඩුව; දෙක (සං. යුගල පා. යුගල, යුගළ)

යුෂ, යූෂ
[නා.ප්‍ර.] ඉස්ම (සං. යූෂ පා. යූස)

යුෂ්මතා
[සර්වනා.] ‘ත’ ශබ්දකාරක සර්ව නාමයක්; ඔබ (සං. යුෂ්මත්)

යුහුසුලු
[වි.] ඉක්මන් බවින් යුතු

යූථ
[නා.ප්‍ර.] සමූහය; රැළ; රංචුව (පා. සං. යූථ)

යූපස්තම්භය
[නා.] ස්තූපයන්හි ගර්භයෙහි සිටුවන කණුව/ යාගයට සිටුවන කණුව/ ජයටැඹ

යෙරුසලම
[නා.] ක්‍රිස්තු භක්තිකයන්ගේ ශුද්ධ නගරය; ජෙරුසලම (ඉං. Jerusalem)

යෙහෙළි
[නා.ප්‍ර.] මිතුරිය/ ලේලිය

යෙළ
[වි.] අර්ධය/ එක හමාර

යොදුන
[නා.] ගවු 4 ක හෙවත් සැතපුම් 16 ක දුර ප්‍රමාණය (පා. සං. යොජන)

යෝග්‍ය
[වි.] සුදුසු; ගැළපෙන (සං. යොග්‍ය)

යෝග්‍යතා පරීක්ෂණය
[නා.] සුදුසුකම් විමසා බැලීමේ පරීක්ෂණය

යෝජනාවලිය
[නා.] යෝජනා මාලාව

යෝධ
[වි.] විශාල; ශක්ති සම්පන්න (සං. යොධ)

යෝනක
[වි.] යවන දේශයට අයත්; මරක්කල

යෝනි
[නා.ප්‍ර.] ස්ත්‍රී රහසඟ/ ආත්ම භාවය; ජාතිය (පා. සං. යොනි)

යෝනිසෝමනසිකාරය
[නා.] නුවණින් මෙනෙහි කිරීම (පා. යොනිසොමනසිකාර)

යෝෂිතා
[නා.ප්‍ර.] කාන්තාව (සං. යොෂිතා)

යෞවන
[වි.] යොවුන් (සං. යෞවන)

යෞවනිය
[නා.] යොවුන් ස්ත්‍රිය (සං. යෞවනී)

යෞවනෝදය
[නා.] තාරුණ්‍යයට පත්වීම

රංගනය
[නා.] නැටුම; රැඟුම (සං. රඞ්ගන)

රංගපීඨය
[නා.] රැඟුම් රඟන වේදිකාව (සං. රඞ්ගපීඨ)

රංගභූමිය
[නා.] රඟමඬල (සං. රඞ්ගභූමි)

රංචුව
[නා.] සමූහය; රැළ

රංජනය, රඤ්ජනය
[නා.] සතුටු කිරීම; පිනවීම/ වර්ණවත් කිරීම; සායම් පෙවීම (සං. රඤ්ජන)

රකාරාංශය
[නා.] ‘ර’ යන්න වෙනුවට යෙදෙන ‘-්‍ර’ සංකේතය

රක්ත
[වි.] රතු පැහැයෙන් යුතු; ඇලුණු; ආසක්ත වූ (සං. රක්ත)

රක්තානු
[නා.ප්‍ර.] සිරුර තුළ ඔක්සිජන් වාහක රතු රුධිරාණු

රක්ෂණ
[වි.] රකින/ රැක්ම සඳහා වග කියන (සං. රක්‍ෂණ)

රක්ෂණාවරණය
[නා.] රැකවරණය සැලසීම; ආරක්ෂාව හා උපද්‍රව වැළකීම

රක්ෂාව
[නා.] ආරක්ෂාව/ රැකියාව (සං. රක්‍ෂා)

රක්ෂාවරණය
[නා.] රැකවරණය

රක්ෂිත
[වි.] රක්නා ලද; ආරක්ෂිත; රැකවල් ඇති (සං. රක්‍ෂිත)

රඝුවංශය
[නා.] කාලිදාසයන් විසින් රචිත සංස්කෘත මහා කාව්‍යය (සං. රඝුවංශ)

රඟ
[නා.ප්‍ර.] රංගනය (පා. සං. රඞ්ග)

රඟමඬල
[නා.] රැඟුම් දක්වන ස්ථානය; කරළිය

රඟහල
[නා.] රංග ශාලාව

රචනය, රචනාව
[නා.] යමක් රටාවකට අනුව ගැළපීම/ නිර්මාණය; කෘතිය (පා. රචනා සං. රචන)

රජත
[නා.ප්‍ර.] රිදී (පා. සං. රජත)

රණ
[නා.ප්‍ර.] යුද්ධය/ ක්ලේශය (සං. රණ)

රණකෙළි
[නා.ප්‍ර.] යුද්ධ නමැති ක්‍රීඩාව (සං. රණක්‍රීඩා)

රණදෙරණ
[නා.] සංග්‍රාම භූමිය

රණවරා
[නා.ප්‍ර.] ඖෂධීය ශාකයක නාමය

රණවිරු
[නා.ප්‍ර.] යුද්ධ වීරයා (සං. රණවීර)

රණශූර
[වි.] යුද්ධයෙහි සමර්ථ (සං. රණශූර)

රණ්ඩුව
[නා.] කෝලාහලය (දෙ. உறண்டை)

රතිඤ්ඤා
[නා.ප්‍ර.] ගිනිකෙළි විශේෂයක නාමය (පුර්. ratinho)

රතිය
[නා.] රාගය/ මෙවුන්දම/ ප්‍රීතිය; සතුට (පා. සං. රති)

රතුපුල
[නා.] රත් උපුල; රතු මහනෙල් මල

රතුරුධිරාණු
[නා.ප්‍ර.] රුධිරයෙහි ඇති රත් පැහැ සෛලය

රතු ලූනු
[නා.ප්‍ර.] ලූනු විශේෂයක නාමය

රත්නමාලි චෛත්‍යය
[නා.] රුවන්මැලි සෑය

රත්නාවලිය
[නා.] මැණික් මාලය (පා. සං. රත්නාවලි)

රත්රන්
[නා.ප්‍ර.] ස්වර්ණ

රථ
[නා.ප්‍ර.] වාහනය (පා. සං. රථ)

රථාචාර්යයා
[නා.] රිය පදවන්නා; රියැදුරා (සං. රථාචාර්ය)

රදනක
[නා.ප්‍ර.] ක්ෂීරපායින්ගේ කෘන්තක හා පුරශ්චාර්වක දත් අතර තිබෙන උල් දත

රදල
[වි.] වංශවත්

රනඹර
[නා.ප්‍ර.] ස්වර්ණ වස්ත්‍රය

රනිල
[නා.ප්‍ර.] පියලි වන ඇට හටගන්නා ලෙගුමිනෝසේ ශාක කුලය

රනිල භෝග
[නා.ප්‍ර.] මෑ, මුං ආදි වූ සස්‍ය මාරු ගොවිතැනේ දී වගා කරන භෝග වර්ග

රන්
[නා.ප්‍ර.] රත්රන් (පා. හිරඤ්ඤ සං. හිරණ්‍ය)

රන්දෝලි
[නා.ප්‍ර.] රනින් කළ දෝලාව/ අග්‍රමහේසිකාව

රන්ධ්‍රය
[නා.] හිස් මුදුනේ ඇති තෙල් වළ/ සිදුර/ අඩුපාඩුව/ ජන්ම කේන්ද්‍රයේ අට වන ස්ථානය (සං. රන්‍ධ්‍ර)

රපෝර්තුව
[නා.] නිලධාරියකු වගකිවයුත්තකු වෙත වාර්තා කිරීම/ විමර්ශනයකින් පසු සකසන ලේඛනය (ල. raport)

රමණය
[නා.] සිත් ඇලීම/ රති සම්භෝගය (සං. රමණ)

රමණීය
[වි.] සිත්කලු. පියකරු (සං. රමණීය)

රඹ
[නා.ප්‍ර.] කෙසෙල්/ රන්වන් පාට (පා. සං. රම්භා)

රවිකිඤ්ඤය
[නා.] තත් සහිත තූර්ය භාණ්ඩ විශේෂයක් (පුර්. rouaucnha)

රවුල, රවුළ
[නා.] රැවුල

රවුළා
[නා.] රාවණ රජ

රශනාදාමය, රසනාදාමය
[නා.] මෙවුල්දම

රශ්මි කදම්බය
[නා.] ධාරාවක් මෙන් නිකුත් වන කාන්තිය

රශ්මිය
[නා.] ආලෝක ධාරාව/ උණුසුම; රස්නය (සං. රශ්මි)

රසඥ
[වි.] චිත්‍ර, මූර්ති, කාව්‍ය ආදි කලාවන් දන්නා/ කලා කෘතියක් රස විඳිය හැකි (සං. රසඥ)

රසඳුන
[නා.] රසාංජනය; ඇසෙහි ගල්වන අඳුන

රස පරීක්ෂක
[නා.ප්‍ර.] යම් යම් දේ රසායනිකමය පරීක්ෂාවන්ට භාජනය කර විග්‍රහ කරන්නා

රසපාකය
[නා.] ඖෂධ ආදිය පැසවා ලබා ගත් සාරය

රසභාවය
[නා.] ශෘංගාරාදි රස උපදවන හැඟීම් සමූහය (සං. රසභාව)

රසමසවුළු
[නා.ප්‍ර.] රස මස් හා අවුළු

රසවාහිනී
[නා.ප්‍ර.] වේදේහ හිමියන් විසින් කරන ලද පාලි ග්‍රන්ථයක නාමය [වි.] රස වෑහෙන (පා. රසවාහිනී)

රසාංජනය, රසාඤ්ජනය
[නා.] ඇසෙහි ගානා අඳුන; රසඳුන/ අංජනම් බැලීමේ දී භාවිත කරන ආලේපය (පා. සං. රසාඤ්ජන)

රසාන්වේෂණය
[නා.] රසය සෙවීම

රසාභාසය
[නා.] රසයේ සෙවණැල්ල; රස තත්ත්වයට නොපත් ආස්වාදය (සං. රසාභාස)

රසායන
[වි.] රසය ගෙන දෙන/ ජීව ශක්තිය වර්ධනය කරවන/ රසායන විද්‍යාවට අයත් (සං. රසායන)

රසායනාගාරය
[නා.] රසායනික වැඩ කටයුතු කරන පරීක්ෂණාගාරය

රසාරම්මණය
[නා.] රසාලම්බනය (පා. රසාරම්මණ)

රසාලම්බනය
[නා.] රසාස්වාදය සඳහා හේතු වන අරමුණ

රසාලිප්ත
[වි.] නව නළු රසයෙන් යුත් (සං. රසාලිප්ත)

රසාස්වාදනය, රසාස්වාදය
[නා.] රසවින්දනය (සං. රසාස්වාදන, රසාස්වාද)

රසුදැල
[නා.] මිණි ගෙඩි බැඳි දැල; කිංකිණි ජාලය

රසෝඝය
[නා.] රස නමැති දිය දහර

රසෝද්ගමනය
[නා.] ශාකයක මූල කේශවලට අවශෝෂණය වන ජලය කඳ, අතු, කොළ ආදිය කරා පරිවහනය වීම

රස්නය
[නා.] උණුසුම

රහසඟ
[නා.] රහස් අංගය; ලිංගේන්ද්‍රිය

රහස්‍ය
[වි.] රහසිගත (සං. රහස්‍ය)

රළ
[නා.ප්‍ර.] ජල තරංගය/ සමූහය; රංචුව

රළපහණ, රළපාණ
[නා.ප්‍ර.] වැව් කණ්ඩිය ජල පහරින් සේදීයෑම වැළැක්වීමට යොදා ඇති ගල් පෙළ

රළු
[වි.] කටුක; ගොරෝසු/ රෞද්‍ර

රළුපරළු
[වි.] ඉතා කටුක

රාක්ෂස
[වි.] රකුසන් පිළිබඳ වූ; අමනුෂ්‍යයන් පිළිබඳ වූ (සං. රාක්‍ෂස)

රාගාධික
[වි.] රාගය අධික බව

රාජකකුධ භාණ්ඩ
[නා.බහු.] පඤ්ච කකුධ භාණ්ඩ

රාජද්‍රෝහී
[වි.] රජුට හෝ රජයට සතුරුකම් කරන (සං. රාජද්‍රොහින්)

රාජපුරුෂයා
[නා.] රජුට මෙහෙ කරන්නා; රාජ සේවකයා (සං. රාජපුරුෂ)

රාජධානිය
[නා.] රජු වාසය කරන ප්‍රධාන නගරය/ රජුගේ පාලන පෙදෙස (පා. සං. රාජධානි)

රාජධුරය
[නා.] රජ තනතුර (සං. රාජධුර)

රාජශ්‍රීය
[නා.] රාජ සම්පත්තිය (සං. රාජශ්‍රී)

රාජාංගණය
[නා.] රජ මාලිගයේ මිදුල (සං. රාජාඞ්ගණ)

රාජාඥාව
[නා.] රජුගේ නියමය (සං. රාජාඥා)

රාජාණ්ඩුව
[නා.] රජකුගේ ස්වෛරී බලය මුල් කොට පවත්නා පාලන ක්‍රමය

රාජාභිෂේකය
[නා.] ඔටුනු පැලඳවීමේ මංගල්‍යය (සං. රාජාභිෂෙක)

රාජාවලිය
[නා.] රජ පෙළපත (සං. රාජාවලි)

රාජිනිය
[නා.ප්‍ර.] රජ බිසොව/ රාජ්‍ය්‍යක් පාලනය කරන්නිය (සං. රාජිනි)

රාජ්‍ය තන්ත්‍රය
[නා.] රටක් පාලනය කරන ක්‍රමය

රාජ්‍යය
[නා.] රජය (පා. රාජ සං. රාජ්‍ය)

රාජ්‍යෝදය
[නා.] රජකුගේ පාලන කාලයේ පටන්ගැන්ම

රාඥිය
[නා.] රැජිනිය (සං. රාඥි)

රාත්‍රඥ, රාත්‍රිඥ
[වි.] බහුශ්‍රැත

රාත්‍රිය
[නා.] රැය (සං. රාත්‍රි)

රාමඤ්ඤ
[නා.ප්‍ර.] බුරුමයේ පිහිටි ප්‍රදේශයක නාමය/ ශ්‍රී ලංකාවේ භික්ෂු නිකායක නාමය

රාමායණය
[නා.] සංස්කෘත වීර කාව්‍යයක නාමය (සං. රාමායණ)

රාමේශ්වරම
[නා.] ඉන්දියාව හා ලංකාව අතර ඇති පටු සමුද්‍ර තීරය හරහා වැටී ඇති ගොඩැල්ල (සං. රාමෙශ්වරම)

රාල, රාලහාමි
[නා.] ඇතැම් රාජ්‍ය නිලධාරීන් හැඳින්වීමට භාවිත ගරු නාමයක්

රාවණ
[නා.ප්‍ර.] අතිපුරාණයේ ලංකාවේ රාජ්‍ය කළැයි සැලකෙන රාක්ෂස ගෝත්‍රික ප්‍රතාපවත් මහරජුගේ නාමය (පා. සං. රාවණ)

රාවප්‍රතිරාව
[නා.ප්‍ර.] රැව්පිළිරැව්

රාශිචක්‍රය
[නා.] ඉර හඳ හා ප්‍රධාන ආකාශ වස්තුවල ගමන් මඟ වැටී ඇති අංශක 30 ක් බැගින් සමාන කොටස් දොළහකට බෙදා ඇති තීරය (සං. රාශිචක්‍ර)

රාශිභූත
[වි.] රැස් වූ; එකතු වූ

රාශිය
[නා.] සමූහය/ රාශි චක්‍රය බෙදා ඇති කොටස් දොළහෙන් එකක් (පා. රාසි සං. රාශි)

රාශ්‍යධිපති
[නා.ප්‍ර.] රාශියකට අධිපති ග්‍රහයා

රාෂ්ට්‍ර
[නා.ප්‍ර.] රට (සං. රාෂ්ට්‍ර)

රැකවරණය
[නා.] ආරක්ෂාව

රැකවල
[නා.] ආරක්ෂාව/ ආරක්ෂා සහිත ස්ථානය

රැකීරක්ෂා
[නා.ප්‍ර.] ජීවනෝපාය මාර්ගය; රැකියාව

රැජන, රැජින
[නා.ප්‍ර.] රාජිනිය

රැඳවියා, රැඳෙවියා
[නා.] රඳවාගෙන සිටින්නා; අත් අඩංගුවේ සිටින්නා; රැඳවූ පුද්ගලයා

රැලි
[නා.ප්‍ර.] 1. තරංගය/ හමෙහි හැකුළුණු ස්වභාවය 2. මහජන මුළුව (ඉං. rally)

රැලිපාලම්
[නා.ප්‍ර.] විසිතුරු සැරසිලි විශේෂයක්

රැල්ල
[නා.] තරංගය; දිය රැල්ල

රැවටිල්ල
[නා.] අනුන් මුළා කිරීම

රැවුල, රැවුළ
[නා.] පිරිමින්ගේ මුහුණේ වැවෙනව දළ රෝම රාශිය; රවුල

රැව්පිළිරැව්
[නා.ප්‍ර.] නාදය හා අනුනාදය; රාව ප්‍රතිරාව

රැස
[නා.] 1. රාශිය; ගෝත්‍රය (පා. රාසි සං. රාශි) 2. බැබළීම; කාන්තිය (පා. රංසි සං. රශ්මි)

රැහැණි
[නා.ප්‍ර.] කෝපය; උරණ බව

රැහැන, රෑන
[නා.] 1. ලණුව (පා. සං. රජ්ජු) 2. රංචුව; සමූහය (පා. රාසි)

රැළ
[නා.ප්‍ර.] රංචුව; සමූහය

රැළට වැටෙනවා, රැළේ වැටෙනවා
[ක්‍රි.] රංචු ගැසෙනවා/ සම්භෝගය සඳහා එකතු වෙනවා

රෑන
[නා.] රැහැන

රෑන ගිරවා
[නා.] රංචු වශයෙන් සිටින ගිරා විශේෂය

රෑපාන
[නා.] පහන් වන තෙක් රාත්‍රිය

රිකිලි
[නා.ප්‍ර.] අංකුරය; ගසක අත්තකින් ලියලා ගිය කුඩා අත්ත

රික්ත
[වි.] හිස්; ශූන්‍ය වූ (සං. රික්ත)

රික්ෂෝව
[නා.] මිනිසකු විසින් අදින කුඩා වාහනයක් (ඉං. rickshaw)

රිට්ටා
[නා.ප්‍ර.] පුර හෝ අව පක්ෂයේ ජලවක, නවවක හා තුදුස්වක යන තිථි

රිද්මානුකූල, රිද්මයානුකූල
[වි.] රිද්මයට අනුකූල වූ

රිඹ
[නා.ප්‍ර.] ගුද මාර්ගය; තට්ටම් ප්‍රදේශය

රියන
[නා.] අඟල් 18 ක දිග ප්‍රමාණය (පා. රතන සං. අරත්නි)

රියැදුරු
[නා.ප්‍ර.] රථය පදවන්නා

රිලේ
[නා.ප්‍ර.] සහාය දිවීමේ ක්‍රීඩාව; කඩින් කඩ දිවීම (ඉං. relay)

රිළවා
[නා.] කුඩා වානර විශේෂයක්

රීත්‍යනුකූල
[වි.] රීතියට අනුව පවතින

රුකුල
[නා.] උපකාරය

රුකුළ
[වි.] පටන් ගත්; ඉදිරිපත් කළ

රුචිරානනිය
[නා.] සුන්දර ස්ත්‍රිය

රුදුරු
[වි.] නපුරු; බියකරු (සං. රෞද්‍ර)

රුද්‍ර
[නා.ප්‍ර.] ශිව/ ඊශ්වර (සං. රුද්‍ර)

රුධිර
[නා.ප්‍ර.] ලේ (පා. සං. රුධිර)

රුධිර පාරවිලයනය
[නා.] කෙනකුගේ ලේ වෙනත් අයකුට ලබාදීම

රුධිර වාහිනිය
[නා.] රුධිරය ගමන් කරන නහරය

රුධිරාණු
[නා.ප්‍ර.] රතු හා සුදු රුධිරාණු යන අණු වර්ග ද්වය; දේහාණු

රුවනාර
[නා.ප්‍ර.] සාගරය; මහ මුහුද

රුවන්
[නා.ප්‍ර.] මාණික්‍යය (පා. රතන සං. රත්න)

රුවන්මැලි සෑය, රුවන්වැලි සෑය
[නා.] රත්නමාලි චෛත්‍යය

රුවල
[නා.] ජල යාත්‍රාවල සුළං බදන රෙද්ද

රුහුණු
[නා.ප්‍ර.] පුරාණ ලංකාවේ පාලන ඒකකයක් (පා. රොහණ)

රූක්ෂ
[වි.] රළු; කර්කශ (සං. රූක්‍ෂ)

රූඪ
[වි.] හටගත්/ නැඟණු/ ව්‍යවහාර වූ (සං. රූඪ)

රූඪිය
[නා.] වාච්‍යාර්ථය ඉක්මවූ අර්ථය (සං. රූඪි)

රූපණය
[නා.] නිරූපණය කිරීම (සං. රූපණ)

රූපරාජිනිය
[නා.] රූරැජින

රූපලාවණ්‍යය
[නා.] රූපයේ සිත්කලු බව

රූපලාවණ්‍යාගාරය
[නා.] රූපයෙහි සිත්කලු බව ඇති කරන ස්ථානය

රූපවාහිනිය
[නා.] ටෙලිවිෂනය

රූපාන්තරණය
[නා.] ඇතැම් ජීවීන්ගේ ස්වරූපය විශාල ලෙස වෙනස් වීම

රූපාලම්බනය
[නා.] ඇසට විෂය වන අරමුණ

රූල
[නා.] කෙළින් ගසන ඉර/ කෝදුව (ඉං. rule)

රූෂ්ට
[වි.] රළු

රෙගුලාසිය, රෙකුලාසිය
[නා.] නීතිරීති; ව්‍යවස්ථාව

රෙදිපිළි
[නා.බහු.] ඇඳුම් පැළඳුම්

රෙදි වැරලි
[නා.ප්‍ර.] ඉරී ගිය පරණ රෙදි; වැරහැලි

රෙපරමාදු
[නා.ප්‍ර.] ක්‍රිස්තියානි ආගමේ නිකායක්; ප්‍රොතෙස්තන්ත ආගම (පුර්. reformado)

රෙහෙණ
[නා.ප්‍ර.] නැකැත් විසි හතෙන් හතරවන නැකත (සං. රොහිණි)

රේඛණිය
[නා.] කෝදුව

රේඛනය
[නා.] රේඛා ඇඳීම/ චෙක්පත් හුවමාරුවේ දී යම් යම් නියමයන් හැඟවීමට හරස් රේඛා යෙදීම

රේඛා
[නා.ප්‍ර.] ඉර (සං. රෙඛා)

රේඛීය
[වි.] රේඛාවකට අදාළ/ යම් සීමාවකට අනුව යන (සං. රේඛීය)

රේණු
[නා.ප්‍ර.] මල්රොන් (පා. සං. රෙණු)

රේන්දය
[නා.] ව්‍යාපාරයක් පවත්වාගෙන යෑමට රජයට ගෙවන බද්ද/ ගෙත්තම (පුර්. renda)

රේඵය
[නා.] ‘ර්’ කාර්ය සඳහා භාවිත ‘ර්‍’ සංකේතය හඳුන්වන නාමය (සං. රෙඵ)

රොන්
[නා.ප්‍ර.] ධූලිය/ මල් රේණු; මකරන්ද (පා. සං. රෙණු)

රොම්බසය
[නා.] සමාන පාද ඇති සමාන්තරාස්‍රය (ඉං. rhombus)

රෝග නිදානය
[නා.] රෝගයට හේතුව

රෝග නිර්ණය
[නා.ප්‍ර.] රෝග හඳුනාගැනීම (සං. රොගනිර්ණය)

රෝග නිවාරණය
[නා.] රෝග වළකාලීම; ලෙඩ සුව කිරීම

රෝග නිශ්චය තුණ්ඩුව
[නා.] රෝගයක් පිළිබඳ විස්තර ඇතුළත් වෛද්‍යවරයාගේ සටහන් පත්‍රය

රෝගාබාධ
[නා.බහු.] ලෙඩදුක්

රෝචන
[වි.] බබළන (සං. රොචන)

රෝදනය
[නා.] ඇඬීම (පා. සං. රොදන)

රෝදය
[නා.] යන්ත්‍රසූත්‍රාදියේ කරකැවෙන ලෙස නාභියකට සම්බන්ධ කර ඇති රවුම් කොටස (පුර්. roda)

රෝදන
[වි.] බාධා කරන (සං. රොධන)

රෝධය
[නා.] වැළකීම; සම්බාහනය/ ඉවුර/ බන්ධනාගාරය (පා. සං. රොධ)

රෝපණ
[වි.] පැළ කරන (පා. සං. රොපණ)

රෝමන්ථය
[නා.] වමාරා කෑම; ලොඹු කෙටීම (පා. සං. රොමත්‍ථ)

රෝමානු කතෝලික
[නා.ප්‍ර.] කතෝලික සභාව; පාප් වහන්සේගේ නායකත්වයෙන් යුත් ක්‍රිස්තියානි නිකාය (ඉං. Roman Catholic)

රෝමෝද්ගමනය
[නා.] ලොමු දැහැගැන්වීම (සං. රොමොදගම)

රෝල
[නා.] කඩදාසි, පැදුරු වැනි දෑ හකුළා ගැනීමෙන් ඇති වන දිග සිලින්ඩරාකාර මිටිය/ රෝලරය (ඉං. roll)

රෝෂ
[වි.] කෝපයට පත් (සං. රොෂ)

රෝෂණය
[නා.] කෝපය (සං. රොෂණ)

රෝහණ
[නා.ප්‍ර.] වර්ධනය/ රුහුණු රට (පා. සං. රොහණ)

රෝහල
[නා.] ඉස්පිරිතාලය

රෝහිණී
[නා.ප්‍ර.] රෙහෙණ නැකත/ විදුලිය (පා. සං. රොහිණි)

රෞද්‍ර
[වි.] බිහිසුණ; කුරිරු (සං. රෞද්‍ර)

රෞරව
[නා.ප්‍ර.] අට මහ නරකයන්ගෙන් එකක් (සං. රෞරව)

ලංකා, ලඞ්කා
[නා.ප්‍ර.] ආසියා මහාද්වීපයට අයත් දිවයිනක්; ශ්‍රී ලංකාව/ රාවණ රජුගේ අගනුවර (පා. සං. ලඞ්කා)

ලංකාගමනය
[නා.] ලක්දිවට පැමිණීම

ලංකාණ්ඩුව
[නා.] ලංකාවෙහි ඇති පාලන සංවිධානය; ලක් රජය

ලංකේශ්වර
[නා.ප්‍ර.] ලංකාවට අධිපති; ලංකාවේ රජ

ලංසි
[නා.ප්‍ර.] ලන්සි

ලංසු
[නා.ප්‍ර.] වෙන්දේසියක ආරම්භක මිල/ යමක් ඉටු කළ හැකි මිල ගණන (පුර්. lanzo)

ලකලෑස්තිය
[නා.] මනා සූදානම

ලකළ
[වි.] අලංකාර කළ (පා. අලංකත සං. අලංකෘත)

ලකුණ
[නා.] සලකුණ; හැඩහුරුකම (පා. ලක්ඛණ සං. ලක්‍ෂණ)

ලකුණ්ටක
[වි.] මිටි (පා. ලකුණ්ටක)

ලකුළු
[වි.] අලංකාර (පා. අලංකත සං. අලංකෘත)

ලක්ඛණ
[නා.ප්‍ර.] අනිත්‍ය, දුක්ඛ, අනාත්ම යන සංස්කාර ධර්මයන්ගේ ස්වභාවය (පා. ලක්ඛණ)

ලක්මිණිපහන
[නා.] ලංකාවේ පැරණි සිංහල පුවත්පතක නාමය

ලක්ෂණය
[නා.] ලකුණ; හැඩහුරුව (සං. ලක්‍ෂණ)

ලක්ෂය
[නා.] සලකුණ/ ඉලක්කය/ සියක් දහස (සං. ලක්‍ෂ)

ලක්ෂ්මී
[නා.ප්‍ර.] ශ්‍රී කාන්තාව/ සම්පත්තිය (සං. ලක්‍ෂමී)

ලක්ෂ්‍යය
[නා.] ඉලක්කය/ ස්ථානය; තුඩ (සං. ලක්‍ෂ්‍ය)

ලකෂ්‍යාර්ථය
[නා.] වාච්‍යාර්ථය හා සම්බන්ධ අප්‍රධාන අර්ථය (සං. ලක්‍ෂ්‍යාර්ථ)

ලගිනවා
[ක්‍රි.] නවාතැන් ගන්නවා/ වැතිරී සිටිනවා (පා. සං. ලඞ්ඝති)

ලග්න
[නා.ප්‍ර.] ඇලීම; ක්ෂිතිජයෙන් උදා වූ රාශිය (සං. ලග්න)

ලග්නාධිපති
[නා.ප්‍ර.] ලග්නයට හිමි ග්‍රහයා

ලඝු
[වි.] කෙටි; ලුහු/ ගුරු නොවූ; සැහැල්ලු (පා. සං. ලඝු)

ලඝුගණකය
[නා.] නිත්‍ය සංඛ්‍යාවක්, වෙනත් දෙන ලද සංඛ්‍යාවක් ලැබෙන පරිදි එසවිය යුතු බලයේ දර්ශකය

ලඝුලේඛනය
[නා.] කියන දේ කෙටි සංඥා මගින් සටහන් කර ගැනීමේ ක්‍රමය

ලජ්ජා, ලැජ්ජා
[නා.ප්‍ර.] සිතෙහි පහළ වන විළිය (පා. සං. ලජ්ජා)

ලජ්ජාශීලී, ලැජ්ජාශීලී
[වි.] කුලෑටි; කොහොල්

ලණුව
[නා.ප්‍ර.] කොහු, හණ ආදියෙන් අඹරා සාදන රැහැන; කඹය

ලතු
[නා.ප්‍ර.] ලාකඩ/ රත් පැහැය

ලදුපත
[නා.] කුවිතාන්සිය; මුදල් භාරගත් බවට දෙන රිසිට්පත

ලනවා
[ක්‍රි.] බහාලනවා; දමනවා

ලන්තෑරුම
[නා.] අතින් එල්ලා ගෙන යන ලාම්පු විශේෂයක්; හරිකේන් ලාම්පුව (ල. lantaein පුර්. lanteina)

ලන්ද
[නා.] කුඩා කැලෑව

ලන්දේසි
[නා.ප්‍ර.] ඕලන්දයේ හෙවත් නෙදර්ලන්තයේ වැසියා; ඕලන්ද ජාතිකයා (පුර්. Hollandez ල. Hollandgehe)

ලන්සි, ලංසි
[නා.ප්‍ර.] ලන්දේසි

ලඳු
[නා.ප්‍ර.] ලන්ද

ලඳු කැලෑව
[නා.] පඳුරු සහිත නොමේරූ ගසින් ගැවසීගත් භූමිය

ලබ්ධිය
[නා.] ආගම; දෘෂ්ටිය (සං. ලබ්ධි)

ලමැණි, ලැමැණි
[වි.] ලම්බකර්ණ වංශික වූ (පා. ලම්බකණ්ණ සං. ලම්බකර්ණ)

ලම්බක
[වි.] තිරස් තලයකට ඍජුකෝණාකාර ව ඇති (සං. ලම්බක)

ලම්බකර්ණ
[වි.] එනම් ගෝත්‍රයට අයත් (සං. ලම්බකර්ණ)

ලම්බනය
[නා.] එල්ලෙන නොහොත් එල්බ සිටිනා දෙය (සං. ලම්බන)

ලම්බාකාර
[වි.] එල්ලෙන ස්වභාවය ඇති

ලම්බෝදර
[නා.ප්‍ර.] ගණ දෙවියා (සං. ලම්බොදර)

ලඹ
[වි.] එල්බෙන (පා. සං. ලම්බ)

ලඹදර
[නා.ප්‍ර.] ලම්බෝදර

ලඹය
[නා.] නූලක, බරක් එල්ලීමෙන් සෑදූ සිරස් රේඛාව දක්වන උපකරණය

ලය
[නා.] තාලය/ සිත (පා. සං. ලය)

ලයාන්විත
[වි.] තාලය අනුව යන

ලලනාව
[නා.] කාන්තාව (පා. සං. ලලනා)

ලලාට
[නා.ප්‍ර.] නළල (පා. සං. ලලාට)

ලලාටාස්ථිය
[නා.] නළල් ඇටය

ලලිත
[වි.] රමණීය (පා. සං. ලලිත)

ලවණ
[නා.] ලුණු (පා. සං. ලවණ)

ලවන
[නා.] 1. තොල 2. සිඳීම; කැපීම (පා. සං. ලවන)

ලවනත
[නා.] තොල; අධරය

ලවන්
[නා.ප්‍ර.] තණ ආදි වල් පැළෑටි

ලවය
[නා.] භාග සංඛ්‍යාවක ඉරට උඩින් ඇති සංඛ්‍යාව/ ස්වල්පය/ කැපීම; නෙළීම

ලස
[නා.] සලකුණ; ලාංඡන (පා. ලඤ්ච) [වි.] ශීඝ්‍ර නොවන/ බබළන (සං. ලස)

ලස්සන, ලස්සණ
[වි.] රූපසම්පන්න; සිත්කලු; අලංකාර

ලහිලහියේ
[ක්‍රි.වි.] ඉක්මනින්; වහවහා

ලාංකික
[වි.] ලංකාවට අයත්

ලාංකේය
[වි.] ලාංකික

ලාංඡනය
[නා.] සලකුණ/ මුද්‍රාව (සං. ලාඤ්ඡන)

ලාකඩ
[නා.ප්‍ර.] ලාක්ෂා; ලතු

ලාක්ෂණික
[වි.] ලක්ෂණයෙන් යුත්; ආවේණික වූ (සං. ලාක්‍ෂණික)

ලාක්ෂා
[නා.ප්‍ර.] ලාකඩ (සං. ලාක්‍ෂා)

ලාඝව
[නා.ප්‍ර.] සැහැල්ලු බව (සං. ලාඝව)

ලාටු
[නා.ප්‍ර.] ඇලෙනසුලු ද්‍රවය

ලාඩම
[නා.] අශ්ව, ගව ආදීන්ගේ කුර ගෙවීම වැළැක්වීම සඳහා සවිකරන යකඩ පතුරු විශේෂයක් (දෙ. இலாடம்)

ලාදුරු
[නා.ප්‍ර.] බෝවන රෝගයක නාමය (පුර්. lazaro)

ලාභය
[නා.] ලැබීම/ යමක් විකිණීමෙන් ගෙවූ මුදලට වඩා ලැබෙන මුදල (පා. සං. ලාභ)

ලාභාංශය
[නා.] ව්‍යාපාරයක ලාභයෙන් එහි කොටස්කරුවන්ට ගෙවනු ලබන කොටස

ලාමක
[වි.] මෝඩ; නොමේරූ; නින්දිත (පා. ලාමක)

ලාමාවරු
[නා.බහු.] ටිබැටයෙහි බෞද්ධ පූජකවරු

ලාම්පුව
[නා.] ආලෝකය ලබා ගැනීම සඳහා දල්වන පහන (පුර්. lampada ල. lamp)

ලාලනය
[නා.] නැළවීම; ආදරයෙන් පාලනය කිරීම (පා. සං. ලාලන)

ලාලස
[වි.] අධික ආශාව (සං. ලාලස)

ලාලිත්‍යය
[නා.] සුන්දරත්වය (සං. ලාලිත්‍ය)

ලාලිනී
[නා.ප්‍ර.] පොලඹවන්නී

ලාවණික
[නා.ප්‍ර.] ලුණු මිශ්‍ර වතුර (සං. ලාවණික)

ලාවණ්‍ය
[වි.] සිත්කලු; සිත්ගන්නා වූ (සං. ලාවණ්‍ය)

ලාවුලු, ලාවුළු
[නා.ප්‍ර.] කහපාට මදය සහිත මිහිරි පලතුරක්

ලාස, ලාහ
[නා.] ධාන්‍ය වර්ග මනින මිම්මක්; කුරුණිය

ලාස්‍ය
[නා.ප්‍ර.] නාට්‍ය ප්‍රභේදයක් (සං. ලාස්‍ය)

ලැකිය
[නා.] පොතපතෙන් හෝ ව්‍යවහාරයෙන් ගෙනහැර දක්වන උදාහරණය

ලැගුම්හල
[නා.] විශ්‍රාමය පිණිස නවතින ස්ථානය

ලැදි
[වි.] ලබ්ධියෙන් යුත්; භක්තිමත් (පා. ලද්ධි සං. ලබ්ධි)

ලැයිම
[නා.] කාමර වශයෙන් තැනූ නිවාස පේළිය/ වතු කම්කරු නිවාස සමූහය (ඉං. line)

ලැයිස්තුව
[නා.] වට්ටෝරුව (පුර්. lista ඉං. list)

ලැසි
[වි.] ඉක්මන් නොවූ; ලාලිත්‍යයෙන් යුත් (සං. ලාස්‍ය)

ලැහැස්තිය
[නා.] සූදානම (පුර්. lesto)

ලෑතර
[නා.ප්‍ර.] විස්කෝතු විශේෂයක් (පුර්. letra)

ලෑල්ල
[නා.] දැවයෙන් ඉරාගත් පළල් වූ තරමක් ඝන වූ පතුර

ලිංගික
[වි.] ස්ත්‍රීපුරුෂ භාවය හා සම්බන්ධ වූ (පා. ලිඞ්ගික)

ලිංගේන්ද්‍රිය
[නා.ප්‍ර.] ප්‍රජනක කාර්යයට සම්බන්ධ ඉන්ද්‍රියය

ලිඛිත
[වි.] ලියන ලද; ලේඛනගත කළ (පා. සං. ලිඛිත)

ලිඟුව
[නා.] ලිංගය; රහසඟ (පා. සං. ලිඞ්ග)

ලිච්ඡවි
[නා.ප්‍ර.] බුදුන් දවස දඹදිව විසූ ක්ෂත්‍රිය වංශයට අයත් රජ පෙළපත (පා. ලිච්ඡවි)

ලිත
[නා.] දින, නැකැත්, තිථි ආදිය දක්වා ඇති පත්‍රිකාව හෝ පොත

ලිනන්
[නා.ප්‍ර.] ෆ්ලැක්ස් නම් හණ කෙඳිවලින් වියන රෙදි විශේෂයක් (ඉං. linen)

ලිපිකාරිනිය
[නා.] කාර්යාලයීය ලිපි ලේඛන කටයුතුවල යෙදෙන තැනැත්තිය

ලිපි ගොනුව
[නා.] ඒ ඒ විෂයයන්ට අදාළ ලිපි, චක්‍රලේඛ ආදිය අමුණා සකස් කළ ලිපි එකතුව

ලිපිනය
[නා.] ලිපි යොමුව

ලිපිලේඛන
[නා.ප්‍ර.] ලියන ලද පොත් පත්, ලියුම් ආදිය; ලියකියවිලි

ලිපි ශීර්ෂය
[නා.] ලිපියක මාතෘකාව ලෙස යොදන පාඨය; ආයතනයක හෝ පුද්ගලයකුගේ තොරතුරු ඇතුළත්, ලිපි ලිවීමට භාවිත කරන පත්‍රිකාව

ලිය
[නා.] වැල/ කාන්තාව (පා. සං. ලතා)

ලියකියවිලි
[නා.බහු.] ලිපිලේඛන

ලියතඹර
[නා.ප්‍ර.] කාන්තා රූපයට සමාන යැයි සැලකෙන කාල්පනික මල් විශේෂයක්

ලියදි
[නා.ප්‍ර.] නියරින් වට කළ කුඩා කුඹුරු කොටස

ලියමඬුලු
[නා.ප්‍ර.] ලියගොමුව

ලියමන
[නා.] ලියවිල්ල

ලියලනවා
[ක්‍රි.] ගස් වැල් අතුරිකිලි දමා වැඩෙනවා

ලියවැල
[නා.] කොළ හා මල් යොදා, සැරසිලි මෝස්තරයක් ලෙස ඇඳි රටාව

ලියවිල්ල
[නා.] ලියමන; ලේඛනය

ලියාපදිංචිය
[නා.] ලිපිලේඛන ආදියෙහි තොරතුරු ලේඛනගත කිරීම

ලිවිසැරිය
[නා.] ලියන ලද ලිපිලේඛන සමූහය; සාහිත්‍යය

ලිහනවා
[ක්‍රි.] ගැට, බැමි ආදිය බුරුල් කරනවා

ලිහිණි, ළිහිණි
[නා.ප්‍ර.] පක්ෂි විශේෂයක්

ලිහිනි
[නා.ප්‍ර.] නිරුවත් පුද්ගලයා

ලිහිල්
[වි.] සැහැල්ලු/ තේරුම් ගැනීමට පහසු/ බුරුල් (සං. ශිථිල)

ලීන
[වි.] සැඟවුණ/ හැකුළුණු (පා. සං. ලීන)

ලීලය
[නා.] මෘදු ගතිය

ලීලාව
[නා.ප්‍ර.] ස්වභාවය; ලාලිත්‍යය (පා. සං. ලීලා)

ලීලෝපේත
[වි.] ලීලාවෙන් යුත්; ශෝභාවත්

ලීස්තරය
[නා.] බොරදම් ගාන ලද ලී පටිය (පුර්. lista)

ලුණු
[නා.ප්‍ර.] ලවණ (පා. ලොණ සං. ලවණ)

ලුණුවිල
[නා.ප්‍ර.] ඖෂධීය පැළෑටි විශේෂයක්

ලුප්ත
[වි.] නැති කළ; නැසූ/ හදිසියේ නැවතුණු/ සොරකම් කළ (පා. ලුත්ත සං. ලුප්ත)

ලුබ්ධ
[වි.] ගිජු; කෑදර (සං. ලුබ්ධ)

ලුහු
[වි.] සැහැල්ලු/ වඩා වැදගත් නොවූ/ කෙටි (සං. ලඝු)

ලුහුඬු
[වි.] සංක්ෂිප්ත

ලූනු
[නා.ප්‍ර.] කෑමට, ඔසුවට ගන්නා පඳුරු වශයෙන් වැවෙන බික් සහිත අල ඇති කුඩා පැළෑටියක්; ලුහුනු (පා. ලසුන සං. ලශුන)

ලූලා
[නා.] මිරිදිය මත්ස්‍යයකුගේ නාමය

ලෙණ, ලෙන
[නා.] පර්වත ගුහාව; ගුහාව (පා. ලෙණ)

ලෙය්‍ය
[නා.ප්‍ර.] ලෙව කා අනුභව කළ හැකි දෙය (පා. ලෙය්‍ය)

ලෙලි
[නා.ප්‍ර.] ගෙඩියක පිට පොත්ත/ පිට කටුව

ලෙල්ලම
[නා.] 1. කරදරය 2. මාලු වෙන්දේසි කරන තැන (පුර්. leilao)

ලෙව්ලැකිය
[නා.] ලෝක ව්‍යවහාරය

ලෙස
[නා.] ආකාරය; විලාසය

ලෙහෙඬි, ලේඬි
[නා.ප්‍ර.] උකුණාගේ බිත්තරය

ලෙළ, ලෙල
[වි.] 1. සෙලවෙන (පා. සං. ලොල) 2. බැබළෙන (පා. සං. ලීලා)

ලේකම්
[නා.ප්‍ර.] සමිතියක වාර්තා තබාගන්නා/ අමාත්‍යාංශයක ප්‍රධාන පරිපාලන නිලධාරියා/ ලියන්නා

ලේඛක
[නා.ප්‍ර.] පතපොත ලියන්නා (පා. සං. ලේඛක)

ලේඛකාධිකාරී
[නා.ප්‍ර.] උසස් අධ්‍යාපන ආයතනවල පරිපාලන කටයුතු සම්බන්ධයෙන් නීත්‍යනුකූල වගකීමක් දරන නිලධාරියා

ලේඛන
[නා.ප්‍ර.] ලියවිල්ල; ලැයිස්තුව (සං. ලෙඛන)

ලේඛනාගාරය
[නා.] වටිනා ලිපිලේඛන තැන්පත් කර ඇති ස්ථානය

ලේඛනාරක්ෂක
[වි.] ලියකියවිලි ආරක්ෂා කරන

ලේඛනාරූඪ
[වි.] ලියා තබන ලද

ලේඛනීය
[නා.] පෑන; පන්හිඳ (පා. සං. ලෙඛනී)

ලේඛාව
[නා.] රේඛාව; ඉර (පා. සං. ලෙඛා)

ලේඛ්‍ය
[වි.] ලිවිය යුතු/ ඇඳිය යුතු (සං. ලෙඛ්‍ය)

ලේඛ්‍යාරූඪ
[නා.ප්‍ර.] නීත්‍යනුකූල ව ලේඛනගත කිරීම; ලියාපදිංචි කිරීම

ලේඬි
[නා.ප්‍ර.] ලෙහෙඬි

ලේනා
[නා.] කුඩා සතකුගේ නාමය/ සිංහල රජ සමයේ ලේඛන භාර ව සිටි නිලධාරියා

ලේපන
[නා.ප්‍ර.] ආලේප කිරීම (පා. සං. ලෙපන)

ලේශමාත්‍රය
[නා.] ඉතා ස්වල්පය

ලේශය
[නා.] ඉතා ස්වල්පය/ ආකාරය (සං. ලෙශ)

ලේසි
[වි.] පහසු (දෙ. இலேக)

ලේහය
[නා.] ලෙවකෑම/ දිවෙන් ලෙවකා අනුභව කරන ඖෂධය (සං. ලෙහ)

ලේළි
[නා.ප්‍ර.] පුතාගේ බිරිඳ/ බිරිඳගේ සහෝදරයාගේ හෝ සැමියාගේ සහෝදරියගේ හෝ දුව

ලොඳ
[නා.ප්‍ර.] කුරුම්බා, තල්, පලතුරු ආදියෙහි නොමේරූ මදය

ලොබ
[නා.ප්‍ර.] ලෝභය (පා. සං. ලොභ)

ලොමු දැහැ ගැන්වෙනවා
[ක්‍රි.] භය වීම, වික්ෂිප්ත වීම ආදි හේතු නිසා ලෝම කෙළින් වෙනවා; රෝමෝද්ගමනය වෙනවා

ලොඹු
[වි.] දත් නැති

ලොල්
[වි.] ආශා සහිත; ගිජු (පා. සං. ලොල)

ලෝකඩ
[නා.ප්‍ර.] තඹ හා ටින් මිශ්‍ර ලෝහය

ලෝකනාථ
[වි.] ලෝකයාට පිහිට වූ (පා. ලොකනාථ)

ලෝකප්‍රවෘත්ති
[නා.ප්‍ර.] ලෝක පැවැත්ම/ ලෝකය පිළිබඳ ආරංචි (පා. ලොකපවත්ති)

ලෝකවිශ්‍රැත
[වි.] ලෝක ප්‍රකට; ලොවෙහි පතළ

ලෝකවිෂය
[නා.ප්‍ර.] ලෝකය පිළිබඳ දැනුම

ලෝක වෙළඳපොළ
[නා.] ඉල්ලුම්, සැපයුම් මත භාණ්ඩවල ඒ ඒ රටවල මිල තත්ත්වය

ලෝක ශිවංකර
[වි.] ලෝකයට සෙත කරන [නා.ප්‍ර.] බුදුරජාණන් වහන්සේ

ලෝකාන්වේෂණය
[නා.] ලොව පිළිබඳ සෙවීම

ලෝකාභිවෘද්ධිය
[නා.] ලෝ වැස්සාට සලස්වා දෙන දියුණුව

ලෝකාර්ථ
[නා.ප්‍ර.] ලෝකවාසීන්ගේ අභිවෘද්ධිය

ලෝකාස්වාද රතිය
[නා.] කාම ආස්වාදය

ලෝකේශ්වර
[වි.] ලොවට නායක වූ (සං. ලොකෙශ්වර)

ලෝකෝත්තර
[වි.] ලෞකික නොවූ (පා. ලොකොත්තර)

ලෝචන
[නා.ප්‍ර.] ඇස/ දර්ශනය (සං. ලොචන)

ලෝභ
[වි.] අධික ආශා ඇති; ලොල් (පා. සං. ලොභ)

ලෝල
[වි.] ආශා වූ; ලෝභී (පා. සං. ලොල)

ලෝහිත
[නා.ප්‍ර.] රුධිරය/ ලේ පැහැය (පා. සං. ලොහිත)

ලෞකික
[වි.] ලෝකයට අයත් (සං. ලෞකික)

වංචනික, වඤ්චනික
[වි.] කපටි; කපටි ගති ඇති (පා. සං. වඤ්චනික)

වංචාව, වඤ්චාව
[නා.] රැවටීම; මුළා කිරීම (පා. සං. වඤ්චා)

වංශකථාව, වංසකථාව
[නා.] ඓතිහාසික වශයෙන් වැදග්ත පුද්ගලයන් හෝ වැදගත් සිදුවීම් හෝ පිළිබඳ පරම්පරා කථාව; ඉතිහාස කථාව (පා. වංස+කථා සං. වංශ+කථා)

වංශප්‍රවේණිය
[නා.] ජාතියක හෝ පෙළපතක හෝ වර්ධනයේ ඉතිහාසය

වංශය, වංසය
[නා.] ඉතිහාසය/ පෙළපත (සං. වංශ පා. වංස)

වංශස්ථ
[වි.] කුලයට අයත් වූ; වංශයෙහි සිටි (සං. වංශස්ථ)

වංශාධිපතියා
[නා.] උසස් යැයි සම්මත කුලයේ ප්‍රධානයා

වකවානුව
[නා.] කාල පරිච්ඡේදය

වක්කලම
[නා.] ගංගා මාර්ගයක ඇතිවන නැම්ම; දඟරය/ ගං නැම්මක සෑදෙන ගැඹුරු වළ (දෙ. வக்கிரம்)

වක්තෘ
[නා.ප්‍ර.] උගතා/ යමක් කියන්නා; ප්‍රකාශ කරන්නා (සං. වක්තෘ)

වක්‍රෝක්තිය
[නා.] කාව්‍යාලංකාර විශේෂයක් (සං. වක්‍රොක්ති)

වක්ෂය
[නා.] පපුව; ළපැත්ත (සං. වක්‍ෂස්)

වක්ෂස්ථලය
[නා.] පපු පෙදෙස; උරමඬල (සං. වක්‍ෂස්ථල)

වක්ෂ්‍යමාන
[නා.] කියනු ලබන; මතු දක්වනු ලබන (සං. වක්‍ෂ්‍යමාන)

වගුරනවා
[ක්‍රි.] ඉහිරෙනවා; වක්කරනවා (සං. විඝරති)

වගුරැළි, වඟුරැළි
[නා.ප්‍ර.] කඩදාසිවලින් හෝ රෙදිවලින් හෝ කරන සැරසිල්ලක්

වගුළ
[වි.] ‘වගුරනවා’ යන්නෙහි අතීත කෘදන්තය

වචනාරූඪ
[නා.ප්‍ර.] අදහස වචන බවට පත් කිරීම

වචනාර්ථය
[නා.] වචනයෙහි තේරුම

වචීදණ්ඩ
[නා.ප්‍ර.] වචනයෙන් කරන දඬුවම (පා. වචීදණ්ඩ)

වචීදුශ්චරිත
[නා.ප්‍ර.] වචනයෙන් කරන බොරු කිරීම, කේලාම් කීම වැනි අකුසල් (පා. වචීදුච්චරිත)

වජිරඤාණ, වජ්‍රඥාන
[නා.ප්‍ර.] තීක්ෂ්ණ ඥානය (පා. වජිරඤාණ සං. වජ්‍රඥාන)

වජිරපාණි, වජ්‍රපාණි
[නා.ප්‍ර.] ශක්‍ර දෙවි (පා. වජිරපාණි සං. වජ්‍රපාණි)

වජ්‍ර
[නා.ප්‍ර.] හෙණ පහර/ ශක්‍රයාගේ ආයුධය/ දියමන්ති/ අටපට්ටම් කණුව/ කුසතණ [වි.] ඉතා තද; නොබිඳිය හැකි (සං. වජ්‍ර)

වජ්‍රකීලය, වජ්‍රඛීලය
[නා.] හෙණ පහර; අසනිය (සං. වජ්‍රකීල)

වජ්‍රඥානය
[නා.] විනිවිද යන ඥානය; තීක්ෂ්ණ ඥානය

වජ්‍රපඤ්ජරය
[නා.] විදුරුයෙන් කළ කූඩුව; දියමන්තියෙන් සාදන ලද මැදිරිය (සං. වජ්‍රපඤ්ජර)

වජ්‍රපාණි
[නා.ප්‍ර.] වජිරපාණි

වජ්‍රාංකුශය
[නා.] වජ්‍රයක් අගට සවි කරන ලද හෙණ්ඩුව (සං. වජ්‍රාඞ්කුශ)

වජ්‍රායුධය
[නා.] ඉන්‍ද්‍ර දෙවියාගේ ආයුධය (සං. වජ්‍රායුධ)

වජ්‍රාසනය
[නා.] විදුරස්න (සං. වජ්‍රාසන)

වඤ්චනික
[වි.] වංචනික

වඤ්චාව
[නා.] වංචාව

වටපිළ
[නා.] ගෙයක් වටේට සාදන වේදිකාව/ බිත්ති සවිමත් කිරීම සඳහා වටා තනන බැම්ම; කයියෝරුව

වටමඬල
[නා.] වෘත්තාකාර මණ්ඩලය

වටමළුව
[නා.] ශාලාවක වට කොට පනවන ලද මණ්ඩපය/ ගොයම් කොළය; ගොයම් ගොඩ

වටලනවා
[ක්‍රි.] යම් ස්ථානයක් වට කොට රැක පිටවීම අහුරනවා; වටකරනවා

වටිනාකම
[නා.] අගය

වණ
[නා.ප්‍ර.] 1. වර්ණය/ ජාතිය/ ආකාරය අක්ෂරය/ ශබ්දය (පා. වණ්ණ, සං. වර්ණ) 2. තුවාලය (සං. ව්‍රණ)

වණ පෙරළිය
[නා.] වචනයක අකුරු මාරු වීම; වර්ණ විපර්යාසය

වණික්, වණිග්
[වි.] වෙළෙඳාම හා සම්බන්ධ (සං. වණික්, වණිග්)

වණ්ඩුව
[නා.] වාෂ්ප සඳහා දිය උතුරවන හැළියේ කට බැඳි රෙදිකඩ; කඩ වැස්ම (දෙ. வண்டு)

වණ්ණම, වන්නම
[නා.] වෘත්තයකට අනුව පද්‍ය ගායනය කරමින් කරන නැටුම් විශේෂයක් (දෙ. வண்ணம்)

වණ්ණුපථ
[නා.ප්‍ර.] වැලි බහුල මාර්ගය; වාලුකා ප්‍රදේශය (පා. වණ්ණුපථ)

වතළ
[වි.] පැතිර ගිය; පතළ

වතිකානු
[නා.ප්‍ර.] රෝමයේ පිහිටි පාප් වහන්සේගේ රාජ්‍යය (ඉං. Vatican)

වතුරනවා
[ක්‍රි.] බිම දමනවා/ පතුරනවා (පා. අවත්‍ථරති)

වත්තම් කරනවා
[ක්‍රි.] අත පය වාරු නැති අයකුට ඇවිදීමට උපකාර කරනවා

වත්පිළිවෙත්
[නා.ප්‍ර.] මළුපෙත් හැමදීමාදි කළ යුතු කුදු මහත් කටයුතු කිරීම/ ගුරුවර වැඩිහිටි ආදීන්ට කළ යුතු උපස්ථාන (පා. වත්තපටිවත්ත)

වත්සල
[නා.] වාත්සල්‍යය

වත්සුනු
[නා.ප්‍ර.] මුහුණේ ආලේප කරන සුවඳැති කුඩු

වදන
[නා.] 1. වචනය (පා. සං. වචන) 2. මුහුණ; මුඛය (පා. සං. වදන) 3. ‘වදනවා’ යන්නෙහි වර්තමාන කෘදන්තය

වදනවා
[ක්‍රි.] දරුවන් ප්‍රසූත කරනවා/ පිවිසෙනවා

වදනිසරු
[නා.ප්‍ර.] සුරගුරු; බ්‍රහස්පති

වදය
[නා.] මීමැසි ආදීන්ගේ කෝෂය/ ගව ආදී සතුන්ගේ කර පටිය

වදාරනවා
[ක්‍රි.] දේශනා කරනවා; ප්‍රකාශ කරනවා

වදාළ
[වි.] ‘වදාරනවා’ යන්නෙහි අතීත කෘදන්තය

වදුල
[නා.] 1. ගස්වැල්වලින් ගැවසී ගත් ස්ථානය/ වලාකුළු නිසා ඇති වන අඳුර (පා. වද්දලිකා, සං. වාර්දල) 2. නිදන් වස්තු, රහස් බෙහෙත් ආදිය පිළිබඳ විස්තර ඇතුළත් පුස්කොළ පොත

වධකයා
[නා.] රාජ නියේාගයෙන් මරණ දඬුවම් ආදිය ක්‍රියාවට නඟන්නා; අලුගෝසුවා

වධකාගාරය
[නා.] වධ දෙන හෝ මරණයට පත් කරන ගෙය

වධබන්ධනය
[නා.] බරපතළ දඬුවම; සිර කිරීම, වධ දීම වැනි වූ දඬුවම (සං. වධබන්‍ධ)

වධය
[නා.] බරපතළ දඬුවම; මරණය (පා. සං. වධ)

වධු, වධූ
[නා.ප්‍ර.] ස්ත්‍රිය; වැඩිවිය පත් කාන්තාව; අලුත විවාහ වූ කාන්තාව (සං. වධු, වධූ)

වන
[නා.ප්‍ර.] 1. වනාන්තරය; කැලෑව/ ජලය; වතුර (පා. සං. වන) 2. වංගෙඩිය

වනගහනය
[නා.] ගස්වැල්වලින් පිරුණු කැලය (සං. වනගහන)

වනගහළ
[නා.] ගස්වැල් ආදියෙන් යුක්ත වූ වනාන්තරය (පා. වනඝට)

වනචර
[වි.] වනයෙහි හැසිරෙන/ ආචාරධර්ම නොතකන; අශීලාචාර (සං. වනචර)

වනනවා
[ක්‍රි.] 1. වර්ණනා කරනවා (පා. වණ්ණෙති සං. වර්ණයති) 2. සොලවනවා; ලෙළවනවා

වනපොත්
[නා.ප්‍ර.] සිතෙහි ධාරණය කර ගැනීම

වනපොත් කරනවා
[ක්‍රි.] කට පාඩම් කරනවා

වනරෝපණය
[නා.] කැලෑ වැවීම; වනාන්තර වැවීම

වනස්පති
[නා.ප්‍ර.] නුග ගස (සං. වනස්පති)

වනළැහැබ
[නා.] වනාන්තර

වනාන්තරය
[නා.] මහා වනය (සං. වනාන්තර)

වනිතාව
[නා.] කාන්තාව (සං. වනිතා)

වනෝද්‍යානය
[නා.] ගස් වැල්, විල් පොකුණු ආදියෙන් අලංකාර වූ වනය

වන්දනමාන, වන්දනාමාන
[නා.ප්‍ර.] වැඳීම හා ගරු කිරීම

වන්දනීය
[වි.] වැඳුම් ලැබීමට සුදුසු (සං. වන්‍දනීය)

වන්දිභට්ටයා
[නා.] රජුගේ ගුණ ගායනා කරන්නා

වන්ධ්‍ය
[වි.] ප්‍රජනන ශක්තිය නැති/ විෂබීජ නසන ලද (සං. වන්‍ධ්‍ය)

වන්ධ්‍යකරණය
[නා.] ප්‍රජනන ශක්තිය නැති කිරීම/ ජීවානුහරණය

වන්නම
[නා.] වණ්ණම

වන්නිය
[නා.] වියළි කැලෑ ප්‍රදේශය

වඳ
[වි.] බෝවීමේ හෝ බෝකිරීමේ ශක්තිය නැති/ හිස්; නිරර්ථක (සං. වන්‍ධ්‍ය)

වපුරනවා
[ක්‍රි.] පැළ කිරීම සඳහා ධාන්‍ය ඉසිනවා

වපුළ
[වි.] වපුරනවා යන්නේ අතීත කෘදන්තය

වමනය
[නා.] ආමාශයේ ඇති නොදිර වූ ආහාර ආදිය මුඛයෙන් පිට කිරීම (පා. සං. වමන)

වමාරනවා
[ක්‍රි.] කුසට ගිය දෙයක් ආපසු කටට ගන්නවා (පා. සං. වමති)

වයඃ
[නා.ප්‍ර.] වයස; විය

වයඃකල්‍යාණය
[නා.] මහලු වියෙහි සිටියත් තුරුණු වියෙහි සිටියාක් මෙන් පෙනීම (සං. වයඃකල්‍යාණ)

වයලීනය
[නා.] සංගීත භාණ්ඩ විශේෂයක් (ඉං. violin)

වයිරම
[නා.] ඇතැම් ලීවලත් සත්ත්ව ශරීරවලත් අලංකාර රටාවක් ලෙස විහිදෙන රේඛාමය ස්වභාවය (දෙ. வைரம்)

වයිරසය
[නා.] ඉතා ම කුඩා විෂබීජ විශේෂය (ඉං. virus)

වයිවාරන්න
[වි.] නොයෙක් ආකාර

වයෝවෘද්ධ
[වි.] මහලු වියට පත් (සං. වයොවෘද්ධ)

වරඟන
[නා.] උත්තම කාන්තාව/ වේශ්‍යාව (පා. වරඞ්ගනා සං. වරාඞ්ගනා)

වරණ
1. [වි.] උතුම්; ශ්‍රේෂ්ඨ [නා.ප්‍ර.] හස්තියා/ තොල/ පවුර/ ලුණුවරණ ගස (පා. සං. වරණ) 2. [නා.ප්‍ර.] ආවරණය; ආරක්ෂිත ස්ථානය (සං. ආවරණ)

වරණය
[නා.] කීපයක් අතුරෙන් එකක් තෝරා ගැනීම/ ඉවත් කිරීම; වැළැක්වීම/ කැමැත්ත (සං. වරණ)

වරණිඳු
[නා.] ඇත් රාජයා

වරදාන
[නා.ප්‍ර.] උතුම් දානය/ වරප්‍රසාද ලබාදීම (සං. වරදාන)

වරනවා
[ක්‍රි.] වර්ජනය කරනවා/ අවසන් කරනවා; නවතිනවා (පා. වාරෙති)

වරනැගිල්ල
[නා.] පුරුෂ, කාල, විභක්ති ආදිය මත පද පෙළගැස්වීම

වරප්‍රසාදය
[නා.] විශේෂ අයිතිවාසිකම; වාසිය/ පැහැදීමෙන් ලබා දෙන වස්තුව

වරල
[නා.] කෙස් වැටිය/ මාලුන්ගේ ශරීර අවයවයක්

වරලත්
[වි.] රජයෙන් හෝ ව්‍යවස්ථාදායකයෙන් හෝ අවසර පත්‍රයක් ලබා ඇති

වරලස
[නා.] කෙස් කලබ; කේශ කලාපය

වරහන
[නා.] ලේඛනයේ දී භාවිත කරන සංකේතයක්

වරාංගනාව, වරාඞ්ගනාව
[නා.] උතුම් කාන්තාව; වරඟන (සං. වරාඞ්ගනා)

වරිපණම්, වරිපනම්
[නා.ප්‍ර.] අයබදු ක්‍රමයක් (දෙ. வரிப்பணம்)

වරුණ
[නා.ප්‍ර.] 1. බටහිර දිසාව/ බස්නාහිර දිසාවට අධිපති දෙවියා/ වැස්ස වලාහක දෙවියා (සං. වාරුණ) 2. වර්ණනාව (සං. වර්ණනා)

වර්ගඵලය
[නා.] පෘෂ්ඨයක හෝ බිමක හෝ දිග හා පළල වැඩි කිරීමෙන් ලැබෙන ගිණුම් ප්‍රමාණය

වර්ගමූලය
[නා.] යම් සංඛ්‍යාවක් ලැබීමට වර්ග කරනු ලැබිය යුතු සංඛ්‍යාව; යම් සංඛ්‍යාවක් ලැබීමට දෙවන බලයට නැඟිය යුතු සංඛ්‍යාව

වර්ගාක්ෂර
[නා.ප්‍ර.] හෝඩියේ ‘ක-ච-ට-ත-ප’ වර්ගවලට අයත් අකුරු (සං. වර්ගාක්‍ෂර)

වර්ගීකරණය
[නා.] කොටස් කිරීම; වර්ගවලට බෙදීම

වර්ජනය
[නා.] අත්හැරීම (සං. වර්ජන)

වර්ණ
[නා.ප්‍ර.] පැහැය/ පැල්ලම; ලපය/ අකුර; අක්ෂරය/ වංශය; ජාතිය (සං. වර්ණ)

වර්ණඡන්දස
[නා.] අක්ෂර සංඛ්‍යාව මත පිහිටා පද්‍යයක විවිධ විරිත් සකසා ගැනීමේ ක්‍රමය

වර්ණදේහ
[නා.ප්‍ර.] සෛල න්‍යෂ්ටියේ තිබෙන ක්‍රොමටින්වලින් සෑදුණු දණ්ඩක් වැනි කැබලිවලින් එකක්

වර්ණනය
[නා.] පාට කිරීම/ වර්ණනාව; ගුණ කථනය (සං. වර්ණන)

වර්ණනීය
[වි.] විස්තර කළ යුතු; වර්ණනා කළ යුතු (සං. වර්ණනීය)

වර්ණභේය
[නා.] සුදු හා කළු ජාතීන් අතර වෙනස; ජාති භේදය; කුල භේදය

වර්ණමාලාව
[නා.] අක්ෂර මාලාව (සං. වර්ණමාලා)

වර්ණානුප්‍රාසය
[නා.] එක ළඟ පිහිටි පද කිහිපයක් සමාන අකුරකින් පටන් ගැනීම; අක්ෂරානුප්‍රාසය (සං. වර්ණානුප්‍රාස)

වර්ණාන්ධතාව
[නා.] නිවැරදිව වර්ණ හඳුනාගත නොහැකි අක්ෂි රෝගය

වර්ණාවලිය
[නා.] ප්‍රිස්මයකින් සෑදෙන වර්ණමාලාව/ දේදුන්නක ඇති පාට හත (සං. වර්ණ+ආවලි)

වර්ණාශ්‍රමධර්ම
[නා.ප්‍ර.] හින්දු ආචාර ධර්මය (සං. වර්ණාශ්‍රමධර්ම)

වර්ණිත
[වි.] වර්ණනා කරන ලද (සං. වර්ණිත)

වර්තනය
[නා.] ආලෝක කිරණ ගමන් ගන්නා දිසාව වෙනස් කිරීම (සං. වර්තන)

වර්තමාන
[වි.] පවතින; දැනට තිබෙන (සං. වර්තමාන)

වර්ධක
[වි.] වර්ධනය කරන; වැඩෙන (සං. වර්ධක)

වර්ධනය
[නා.] වැඩීම; ලොකුවීම/ දියුණුව (සං. වර්ධන)

වර්ෂණය
[නා.] වැස්ස/ හිම වැස්ස (සං. වර්ෂණ)

වර්ෂ පූර්ණය
[නා.] වසරක් පිරීම

වර්ෂය
[නා.] අවුරුද්ද; වසර (සං. වර්ෂ)

වර්ෂාපතනය
[නා.] වැසි වැටෙන ප්‍රමාණය

වර්ෂාමානය
[නා.] වැසි ප්‍රමාණය මනින උපකරණය

වර්ෂාරම්භය
[නා.] වසර පටන් ගැනීම

වර්ෂාව
[නා.] වැස්ස (සං. වර්ෂා)

වර්ෂාවසානය
[නා.] වර්ෂයෙහි අවසානය

වල
[නා.] 1. කැලය; අරණ්‍යය (සං. වල) 2. සතුන්ගේ වලිගය/ කෙස් වැටිය (සං. වාලධි)

වලංගු, වළංගු
[වි.] නීත්‍යනුකූල/ ප්‍රාණවත්; ක්‍රියාකාරී (දෙ. வழங்கு)

වලග
[නා.] වලිගය/ පක්‍ෂීන්ගේ පෙඳය (පා. වාලග්ග)

වලඳිනවා
[ක්‍රි.] ආලිංගනය කරනවා; වැලඳ ගන්නවා

වලපනවා, වලපිනවා
[ක්‍රි.] මහ හඬින් හඬමින් දුක් වෙනවා

වලය
[නා.] අතේ පලඳින වළල්ල; වළල්ලක් මෙන් සෑදුණ දෙය (පා. සං. වලය)

වලයාකාර
[වි.] රවුම්

වලව්ව
[නා.] ප්‍රභූන් වාසය කරන නිවස (දෙ. வளவு)

වලසා, වලහා
[නා.] රෞද්‍ර ක්ෂීරපායී සිවුපාවෙක්

වලා
[නා.ප්‍ර.] වැහිවලාව; මේඝය (පා. සං. වලා)

වලාකුළ
[නා.] වැහිවලාව; මේඝකූටය

වලාගැබ
[නා.] වගා ගර්භය

වලාපටලය
[නා.] අහස වසා පැතිරුණු ලොකු වලාකුළ

වලාපෙළ
[නා.ප්‍ර.] වලා පන්තිය

වලාහක
[නා.ප්‍ර.] වලාකුළ (පා. සං. වලාහක)

වලිකනවා
[ක්‍රි.] දැඩි ලෙස උනන්දු වෙනවා

වලිකුකුළා
[නා.] ලංකාවට ආවේණික අලංකාර කැලෑ පක්ෂියෙක්; වනසැවුලා

වලිගය
[නා.] වල්ගය; වාලධිය (සං. වාලධි)

වලිප්පුව
[නා.] කුඩා දරුවන්ට සෑදෙන දරුණු රෝගයක් (දෙ. வலிப்பு)

වලිය
[නා.] සමෙහි ඇති වන රැල්ල/ වාරය; වතාව/ ආවලිය; පෙළ/ දිනය/ ආරවුල

වලු
[නා.ප්‍ර.] වල්ල; පොකුර

වල් පැළෑටි
[නා.ප්‍ර.] වගාවක හෝ ඉඩමක හෝ ප්‍රයෝජනයට ගත නොහැකි ඉබේ වැවෙන පැළෑටි

වල්ලභයා
[නා.] ඉතා කුලුපග තැනැත්තා/ සැමියා; ස්නේහවන්තයා (පා. සං. වල්ලභ)

වල්ලම
[නා.] මුහුදු යාත්‍රා විශේෂ්‍යක් (දෙ. வல்லம்)

වල්විදුනාව
[නා.] පවන් සැලීමට ගන්නා චාමරය; අවාන (පා. වාලවිජනී සං. වාලව්‍යජන)

වවුලා
[නා.] ක්ෂීරපායී පක්ෂි වර්ගයක් (පා. වග්ගුලි)

වශයෙන්, වසයෙන්
[ක්‍රි.වි.] ලෙසින්; ආකාරයෙන් (සං. වශෙන පා. වසෙන)

වශවර්තියා, වසවර්තියා
[නා.] වශවර්ති මාරයා/ දරුණු පුද්ගලයා; අකීකරු තැනැත්තා (පා. වසවත්ති සං. වශවර්තින්)

වශීකරණය
[නා.] අනුන් යටත් කිරීම; ගුප්ත බලයෙන් හිත් දිනාගැනීම

වශීකෘත
[වි.] අවනත කරන ලද; වසඟ කළ

වශ්‍යවචෝභාවය
[නා.] වශී කළ හැකි වචන ඇති බව; වාග් ප්‍රවාහය

වස
[නා.ප්‍ර.] 1. ජීවිත හානියට ඉවහල් වන දෙය; විෂ (පා. විස සං. විෂ) 2. වැසි කාලය; වස් කාලය (පා. වස්ස) 3. අවුරුද්ද; වර්ෂය (පා. වස්ස සං. වර්ෂ) 4. වචනය (පා. වච සං. වචස්) 5. වාසය; ගෙය (සං. වාස)

වසඟය
[නා.] අවනතවීම; යටත්වීම

වසල
[නා.ප්‍ර.] චණ්ඩාලයා; කුලයෙන් පහත් යැයි සම්මත තැනැත්තා (පා. වසල)

වස්කුළල්
[නා.ප්‍ර.] බටනළාව

වස්ති කරනවා
[ක්‍රි.] මළ මූත්‍ර පහ කිරීම පහසු කරවීමට ඖෂධයක් හෝ ද්‍රවයක් හෝ ශරීරගත කරනවා

වස්තුබීජය
[නා.] යම්කිසි දෙයකට මූලික වූ හේතුව

වස්තුවිෂය
[නා.ප්‍ර.] බලාපොරොත්තු වන දෙය; ප්‍රස්තුතයේ අරමුණ

වස්ත්‍රධාරී
[වි.] වස්ත්‍ර දරන්නා වූ

වස්ත්‍රාභරණ
[නා.ප්‍ර.] රෙදිපිළි හා ආභරණ

වස්දණ්ඩ
[නා.] බටනළාව

වස් පවාරණය
[නා.] වස් වසා අවසන් කිරීම

වස්සානය
[නා.] වැසි කාලය (පා. වස්සාන)

වහණ
[නා.ප්‍ර.] ගල; පාෂාණ (පා. පාසාණ සං. පාෂාණ)

වහනය
[නා.] පැතිරීම (සං. වහන)

වහරනවා
[ක්‍රි.] ව්‍යවහාර කරනවා; භාවිත කරනවා

වහල
[නා.] පියස්ස/ උපකාරය

වහලා
[නා.] දාසයා; නිදහස් නැති පුද්ගලයා (පා. වසල සං. වෘෂල)

වහල්ල
[නා.] කොස් ගෙඩි ආදියෙහි මැද ඇති නාරටිය බඳු කොටස

වහළ
[වි.] කෙට්ටු වූ/ වෙහෙසුණු

වළ
[නා.] 1. පොළොව හෑරුණු තැන (පා. සං. ආවාට) 2. ව්‍යාඝ්‍රයා (සං. ව්‍යාඝ්‍ර) 3. වළල්ල; නූපුරය

වළං, වළන්
[නා.ප්‍ර.] වළඳ		

වළකටුව
[නා.] ලෝහ කර්මාන්තයේ දී භාවිත උපකරණයක්; පුල්ලෝරම

වළකනවා
[ක්‍රි.] අවහිර කරනවා (සං. වාරෙති)

වළක්කම
[නා.] වළ

වළගම්බා
[නා.ප්‍ර.] සිංහල රජ කෙනකුගේ නාමය (පා. වට්ටගාමිණී අභය)

වළගොඩැලි
[නා.ප්‍ර.] පොළොවේ උස් තැන් හා පහත් තැන්

වළ දමනවා
[ක්‍රි.] පොළොව යට තැන්පත් කරනවා

වළඳ
[නා.] කෑම පිසීම සඳහා මැටියෙන් කළ භාජනය

වළඳනවා
[ක්‍රි.] අනුභව කරනවා/ පරිහරණය කරනවා (පා. වලඤ්ජෙති)

වළපල්ල
[නා.] වළෙහි පතුල

වළබාගින්න
[නා.] මුහුදේ ඇතැයි කියැවෙන වෙළඹකගේ මුඛය වැනි ගිනිදැල්ල; වඩබාගින්න

වළලනවා
[ක්‍රි.] මිහිදන් කරනවා/ යටපත් කරනවා

වළලුකර
[නා.ප්‍ර.] මැණික්කටුව

වළල්ල
[නා.] අතේ හෝ පයේ හෝ පලඳින කවාකාර ආභරණයක්/ වළයාකාර දෙය/ නාළය; දණ්ඩ/ දරණුව (පා. සං. වලය)

වළහනවා
[ක්‍රි.] අනුන්ට නොපෙනෙන හෝ නොහැඟෙන හෝ පරිදි යම්කිසිවක් සඟවනවා; රවටනවා; වසන් කරනවා

වළා
[නා.] බුද්ධ ධර්මය ඇතුළත් කොට තිබෙන පිටක (පා. පිටක)

වළාම
[නා.] අඳෝනා නඟමින් හැඬීම/ මරණය/ මිනී වැළලීම

වාංමාලාව
[නා.] වචන සමූහය; වදන් පෙළ (සං. වාග්මාලා)

වාක්, වාග්
[නා.ප්‍ර.] වචනය; වදන (සං. වාක්, වාග්)

වාක්කෝෂය
[නා.] වචන සංග්‍රහය (සං. වාක්කොෂ)

වාක් කෞශල්‍යය
[නා.] කථිකත්වය; වචන භාවිතයේ සමර්ථතාව

වාක් ප්‍රයෝගය
[නා.] දක්ෂ ලෙස වචන යෙදීමේ රටාව/ වාක්‍ය සම්බන්ධය

වාක්‍යය
[නා.] එක අවසාන ක්‍රියාවක් යටතේ ඇති පද සමූහය (පා. සං. වාක්‍ය)

වාක්‍යාංශය
[නා.] ප්‍රධාන වාක්‍යයක ගැබ් වන අන්තර් වාක්‍යය

වාගාලාපය
[නා.] වචනයන්ගේ සංයෝගයෙන් බිහි වන වාක්‍යය

වාගීශ
[වි.] කථාවේ දක්ෂ (සං. වාගීශ)

වාගීශ්වර
[වි.] කථාවේ අතිශයින් දක්ෂ (සං. වාගීශ්වර)

වාග්චාතුර්යය
[නා.] කථාවේ දක්ෂකම

වාග්දණ්ඩ
[නා.ප්‍ර.] වචනයෙන් කරන දඬුවම; තරවටුව (සං. වාග්දණ්ඩ)

වාග්විද්‍යාඥයා
[නා.] වාග්විද්‍යාව පිළිබඳ හසල දැනුමක් ඇති තැනැත්තා

වාග්විද්‍යාව
[නා.] වචන සම්බන්ධ ශාස්ත්‍රය

වාග්වින්‍යාසය
[නා.] වාක්‍ය රචනය; වාක්‍ය වින්‍යාසය

වාචස්පති
[නා.ප්‍ර.] වචනයෙහි අධිපති දෙවි; බ්‍රහස්පති (සං. වාචස්පති)

වාචාල
[වි.] දොඩමලු; මුඛරි (සං. වාචාල)

වාච්‍යාර්ථය
[නා.] වචනයෙන් කියැවෙන අර්ථය; වචනයකට ස්වභාවයෙන් ම හිමි වී ඇති අර්ථය

වාජීකරණය
[නා.] පුරුෂ ශක්තිය වර්ධනය කිරීම (සං. වාජීකරණ)

වාණ
[නා.ප්‍ර.] අමුණ; ද්‍රෝණිය/ තෘෂ්ණාව; තණ්හාව

වාණි
[නා.ප්‍ර.] වචන; බස (සං. වාණි)

වාණිජ
[වි.] වෙළඳාම පිළිබඳ වූ; ව්‍යාපාරික (සං. වාණිජ)

වාතාවරණය
[නා.] පසුබිම; තත්ත්වය/ මෝටර් වාහනයක හුළං වැදීම වළක්වන ඇවුරුම; වාත ආවරණය

වාතාශ්‍රය
[නා.] මනා කොට වාතය ලැබීම

වාත්සල්‍යය
[නා.] ආදරය; ස්නේහය (සං. වාත්සල්‍ය)

වාත්ස්‍යායන
[නා.ප්‍ර.] සංස්කෘත පඬිවරයකුගේ නාමය (සං. වාත්ස්‍යායන)

වාදනය
[නා.] සංගීත භාණ්ඩයන්ගෙන් නාදය ඉපදවීම (පා. වාදන)

වාදය
[නා.] විරුද්ධ ව කරන කථාව; විවාදය (පා. සං. වාද)

වාදාරෝපණය
[නා.] වාදයක් ඇති කිරීමට මතයක් ඉදිරිපත් කිරීම

වාදීභසිංහ
[නා.ප්‍ර.] වාද කරන්නන් නමැති ඇතුන්හට සිංහයකු වැනි තැනැත්තා

වාද්‍ය භාණ්ඩ
[නා.බහු.] සංගීත නාද නිකුත් කරන උපකරණ

වානප්‍රස්ථ
[වි.] වනයෙහි තවුස්දම් රකින (සං. වානප්‍රස්ථ)

වානර
[වි.] වඳුරු වර්ගයට අයත් (පා. සං. වානර)

වානේ
[නා.ප්‍ර.] තද යකඩ

වාපි, වාපී
[නා.ප්‍ර.] වැව (පා. සං. වාපී)

වාප්පු
[නා.ප්‍ර.] වරායක බඩු පැටවීමට හා ගොඩබෑමට ඇති වේදිකාව/ රේගුව

වාමන
[නා.ප්‍ර.] ශරීරයෙන් මිටි තැනැත්තා (සං. වාමන)

වාමාංශික
[වි.] සමසමාජ, කොමියුනිස්ට් ආදි විරුද්ධ දේශපාලන අදහස් දරන; වම් පසට අයත් වූ

වාමාවර්ත
[වි.] වමට හැරුණු

වායුගෝලය
[නා.] පෘථිවිය හෝ වෙනත් ආකාශ වස්තුවක් හෝ වටා ඇති වායු ස්තරය

වායුපීඩනමානය
[නා.] වායු පීඩනය මනින උපකරණය; බැරෝමීටරය

වායුරෝධක
[වි.] වාතය කාන්දු නොවන

වාරණ
[නා.ප්‍ර.] ඇතා/ මුවාව; බාධාව [වි.] වළක්වන; අත් හරින (පා. සං. වාරණ)

වාරාන්ත
[වි.] වාරයේ අවසානය හා සම්බන්ධ

වාරිත්‍රය
[නා.] නොකළ යුතු දෙය; විරිත (පා. වාරිත්ත)

වාර්තමානික
[වි.] වර්තමානයට අයත්; නූතන

වාර්තාකථනය
[නා.] යම් විස්තරයක් වාර්තා වශයෙන් කීම (සං. වාර්තා + කථන)

වාර්තාකරණය
[නා.] වාර්තා කිරීම (සං. වාර්තා+කරණ)

වාර්තාව
[නා.] කිසියම් කාර්යයක දී වැදගත් තොරතුරු සම්බන්ධ ලිඛිත සටහන (සං. වාර්තා)

වාර්ෂික
[වි.] අවුරුද්දකට වරක්; අවුරුදු පතා (සං. වාර්ෂික)

වාලධිය
[නා.] වලිගය; නඟුට (පා. වාලධි)

වාලා
[නා.ප්‍ර.] අනුන් යටතේ මෙහෙ කරන්නා; වහලා

වාලුකා
[නා.] වැලි (පා. සං. වාලුකා)

වාෂ්ප
[නා.] වාතයේ අඩංගු ද්‍රව විශේෂයක්/ කඳුළැලි (සං. වාෂ්ප)

වාෂ්පීකරණය
[නා.] වාෂ්ප බවට පත් වීම

වාෂ්පී භවනය
[නා.] ද්‍රවයක් හෝ ඝන ද්‍රව්‍යයක් හෝ වාෂ්පයක් බවට පත් වීම

වාසනාවන්ත
[වි.] වාසනාව ඇති

වාසභවනය
[නා.] වාසය කරන මන්දිරය

වාසල
[නා.] රජමැදුර (දෙ. வாசல்)

වාසස්ථාන
[නා.ප්‍ර.] වාසය කරන ස්ථානය

වාසුළිය
[නා.] තද වර්ෂාව සහිත කුණාටුව

වාස්තවික
[වි.] නියම වූ; සැබෑ වූ; විෂයය පිළිබඳව වූ

වාස්තු
[නා.ප්‍ර.] වාසය කරන ස්ථානය/ ගෙවල් සාදන ඉඩම (සං. වාස්තු)

වාහන
[නා.] රථය/ ඉසිලීම; ගෙනයෑම (පා. සං. වාහන)

වාහල්කඩ
[නා.ප්‍ර.] චෛත්‍යයක සතර දිශාවෙහි ඇති පූජාසන විශේෂය/ දොරටුව; ද්වාරය

වාහිනී
[නා.ප්‍ර.] ගෙන යන; උසුලන/ යුද්ධ සේනාව (පා. සං. වාහිනී)

වැකුණු
[වි.] ගෑවුණු; තැවරුණු; ‘වැකෙනවා’ යන්නෙහි අතීත කෘදන්ත

වැජඹෙනවා
[ක්‍රි.] උසස් ලෙස ජීවත් වෙනවා; ඉහළ තලයක සිටිනවා

වැටකඩුලු
[නා.ප්‍ර.] වැට හා ඉන් පනින තැන්

වැටකොළු
[නා.ප්‍ර.] එළවළු විශේෂයක්

වැටලීම
[නා.] පැන යා නොදී රැකවල් ලෑම

වැඩපළ, වැඩපොළ
[නා.ප්‍ර.] කර්මාන්ත ශාලාව/ සේවය; මෙහෙය

වැඩමුළුව
[නා.] යම් විෂයයක ප්‍රායෝගික ව නියැළෙමින් සාකච්ඡා කිරීම; සම්මන්ත්‍රණය

වැඩිදියුණු
[නා.ප්‍ර.] යමක් පවතින මට්ටමට වඩා උසස් වීම; සංවර්ධනය

වැඩිමහලු
[වි.] වයසින් වැඩිහිටි

වැඩුණු
[වි.] වර්ධනය වූ; වැඩෙනවා යන්නෙහි අතීත කෘදන්තය

වැදැලි
[නා.ප්‍ර.] කුට්ටිය; කැබැල්ල

වැනසෙනවා
[ක්‍රි.] විනාශ වෙනවා

වැනීම
[නා.] එහා මෙහා කිරීම/ වර්ණනාව

වැනෙනවා
[ක්‍රි.] සෙලවෙනවා; පැද්දෙනවා

වැන්දඹු
[වි.] සැමියාගේ හෝ බිරිඳගේ හෝ මරණින් පසු අවිවාහක ව සිටින (පා. සං. විධවා)

වැරහැලි
[නා.ප්‍ර.] දිරාගිය රෙද්ද; කඩමාල්ල

වැල
[නා.] 1. ලතාව; ලණුව (පා. සං. වල්ලි) 2. මාලය; මුතුපට/ පෙළ; පංතිය (පා. ආවලි සං. ආවලි, ආවලී)

වැලඳගන්නවා
[ක්‍රි.] සිපගන්නවා/ ‍වෙළාගන්නවා/ පිළිගන්නවා

වැලඳෙනවා
[ක්‍රි.] බෝවෙනවා; ඇති වෙනවා

වැලපෙනවා
[ක්‍රි.] අඳෝනා කියමින් හඬනවා

වැලහිනිය, වැලහින්න
[නා.] වලහා යන්නෙහි ස්ත්‍රී ලිංග පදය

වැලි
[නා.ප්‍ර.] සිහින් ගල් කැබලි වැනි ද්‍රව්‍ය; වාලුකා (පා. සං. වාලුකා) [නි.] නැවත; යළි

වැලිකෙළිය
[නා.] වැලිවලින් කුඩා ළමුන් කරන සෙල්ලම/ බාල කාලය

වැලිතලප
[නා.ප්‍ර.] සිංහල රසකැවිලි විශේෂයක්

වැලිතලාව
[නා.] මෘදු වැලි සහිත බිම

වැලිපිල්ල
[නා.] අකුරු ලිවීම සඳහා අතීතයේ භාවිත කළ වැලි ඇතිරූ ලෑල්ල

වැලිමළුව
[නා.] වැලි ඇතිරූ මිදුල

වැල් පොලිය
[නා.] මුල් මුදලට පොලියත් එකතු වූ පසු ලැබෙන මුළු මුදලට ගෙවන පොලිය

වැල්ලබඩ
[නා.ප්‍ර.] වෙරළාසන්න ප්‍රදේශය

වැවිල්ල
[නා.] වගාව; භෝගය

වැසිකිළිය
[නා.] මලපහ කරන කුටිය (පා. වච්චකුටි)

වැසි සළුව
[නා.] වස් වසන භික්ෂූන්ට පූජා කරන වස්ත්‍ර විශේෂයක් (පා. වස්සික සාටිකා)

වැහිකළුව
[නා.] වැහි වලාකුළ

වැහිවලාව
[නා.] වැස්ස ඇති කරන වලාකුළ

වැළ
[නා.] පැත්ත; පාර්ශ්වය [වි.] ඉදුණු

වැළකීම
[නා.] නැවැත්වීම; අවහිර කිරීම

වැළඳීම
[නා.] ‘වළඳනවා’ යන්නෙහි භාව නාමය

වැළමිට
[නා.] බාහුවේ ඉහළ කොටසත් පහළ කොටසත් සම්බන්ධ වන ස්ථානය

වැළලෙනවා
[ක්‍රි.] පසට යට වෙනවා; යටපත් වෙනවා

වැළහෙනවා
[ක්‍රි.] සැඟවෙනවා/ අතුරුදන් වෙනවා

වැළැක්ම
[නා.] බාධා කිරීම

විංශතිය
[නා.] විස්ස (සං. විංශති)

විංශෝත්තරී
[නා.ප්‍ර.] ජ්‍යෝතිෂයේ සඳහන් දශා ප්‍රභේදයක්/ අවුරුදු එකසිය විස්ස

විකරණය
[නා.] ව්‍යාකරණයෙහි දී ධාතු ගණ වෙන් කොට බෙදා ලන ප්‍රත්‍යය (පා. සං. විකරණ)

විකර්ණය
[නා.] බහු අස්‍රයක මිත්‍ර කෝණ නොසෑදෙන ශීර්ෂ දෙකක් යා කරන රේඛාව

විකර්ෂණය
[නා.] ආපස්සට හෝ ඉවතට හෝ යැවීමේ බලය

විකල
[වි.] ප්‍රකෘති තත්ත්වයේ නොමැති (සං. විකල)

විකලාංග
[නා.ප්‍ර.] විකෘති වූ අත් පා ආදිය

විකසනය
[නා.] වැඩීම/ ප්‍රබෝධ වීම (සං. විකසන)

විකසිත
[වි.] පිපුණු; ප්‍රබෝධ වූ (පා. සං. විකසිත)

විකාල
[නා.ප්‍ර.] නුසුදුසු කාලය (පා. විකාල)

විකාශනය, විකාසනය
[නා.] පැතිරීම; වර්ධනය වීම/ අනුක්‍රමයෙන් ව්‍යාප්ත වීම (සං. විකාශන, විකාසන)

විකාශය, විකාසය
[නා.] පැතිරීම/ පිබිදීම (සං. විකාශ පා. විකාස)

විකිරණය
[නා.] පැතිරීම; විසුරුවීම/ යම් යම් ද්‍රව්‍ය විද්‍යුත් චුම්බක තරංග වශයෙන් හෝ රශ්මිධාරා වශයෙන් නිකුත් කිරීමේ හැකියාව (පා. සං. විකිරණ)

විකිරණශීල
[වි.] විකිරණ ස්වභාවය ඇති

විකුණනවා
[ක්‍රි.] අලෙවි කරනවා (පා. වික්කිණාති)

විකෘති
[වි.] අස්වාභාවික; විරූප වූ (සං. විකෘති)

විකේන්ද්‍රණය
[නා.] කේන්ද්‍රගත නොවීම

වික්ෂිප්ත
[වි.] විසිරුණු; අවුල් වූ; ව්‍යාකූල වූ (සං. වික්‍ෂිප්ත)

වික්ෂේපය
[නා.] කැලඹීම/ කනගාටුව/ සංගීත ශාස්ත්‍රයේ දී ඇඟිලි දිග ඇරීම (සං. වික්‍ෂෙප)

වික්ෂෝභය
[නා.] කැලඹීම (සං. වික්‍ෂොභ)

විඛණ්ඩනය
[නා.] පරමාණු න්‍යෂ්ටියක් දෙකඩ කිරීම; විච්ඡේදනය

විඛාදනය
[නා.] දිරායෑම (සං. විඛාදන)

විගණකාධිපති
[නා.] රජයේ ප්‍රධාන ගිණුම් නිලධාරි

විගණනය කරනවා
[ක්‍රි.] ගිණුම් සටහන් විධිමත් ව පරීක්ෂා කරනවා

විගමනය
[නා.] ඉවත්වීම/ වෙනත් රටකට යෑම (පා. සං. විගමන)

විග්‍රහය
[නා.] යමක් අවයව වශයෙන් වෙන් කොට දැක්වීම/ විස්තර කිරීම/ සටන (සං. විග්‍රහ)

විඝටනය
[නා.] කොටස්වලට බෙදීම; විග්‍රහය (සං. විඝටන)

විඝ්නය
[නා.] උවදුර; බාධාව; විනාශය (සං. විඝ්න)

විචක්ෂණ
[වි.] දක්ෂ; උගත් (සං. විචක්‍ෂණ)

විචලනය
[නා.] වෙනස්වීම; පැත්තකට නැමීම (සං. විචලන)

විචල්‍ය
[වි.] නිශ්චිත අගය වෙනස්වනසුලු (සං. විචල්‍ය)

විචාරක්ෂම
[වි.] විවේචනය කිරීමේ දක්‍ෂ

විචාරණය
[නා.] විමසීම; පරීක්ෂා කිරීම/ පාලනය (සං. විචාරණ)

විචාරනවා
[ක්‍රි.] විමසනවා; පරීක්ෂා කරනවා

විචාරය
[නා.] පරීක්ෂාව; විවේචනය (පා. සං. විචාර)

විචාළ
[වි.] ‘විචාරනවා’ යන්නෙහි අතීත කෘදන්තය

විචිකිච්ඡා
[නා.ප්‍ර.] සැකය; පඤ්ච නීවරණයන්ගෙන් එකක් (පා. විචිකිච්ඡා)

විචිත්‍ර
[වි.] විසිතුරු/ මනෝඥ/ වර්ණවත් (සං. විචිත්‍ර)

විචිත්‍රාංගය
[නා.] විසිතුරු අංගය; නොයෙක් අංගවලින් යුත් නිර්මාණය

විච්චූර්ණ
[වි.] වැඩි විස්තර වර්ණනා සහිත වූ; පුහු ආටෝප සහිත

විච්ඡින්න
[වි.] සිඳින ලද (සං. විච්ඡින්න)

විච්ඡේදනය
[නා.] කොටස්වල ව්‍යූහය දැනගැනීම පිණිස කෙනකු හෝ සතකු හෝ ශාකයක් හෝ කැබලිවලට කපා බැලීම/ කපා ඉවත් කිරීම (පා. විච්ඡෙදන)

විච්ඡේදය
[නා.] සම්බන්ධය කඩ කිරීම (පා. විච්ඡෙද)

විජයග්‍රහණය
[නා.] විශිෂ්ට ලෙස ජය ලැබීම

විජයාවතරණය
[නා.] විජය කුමරු ලංකාවට ගොඩ බැසීම

විජලනය
[නා.] ශරීරයෙන් පමණ ඉක්මවා ජලය ඉවත් වීම/ අණුවකින් ජලය ඉවත් කිරීම

විජානනය
[නා.] විශේෂ දැනගැනීම (පා. සං. විජානන)

විජිගීෂාව
[නා.] දිනන්ට ඇති කැමැත්ත (සං. විජිගීෂා)

විජිනිපත
[නා.] පවන් ගැසීමට ගන්නා අතුවලින් කළ උපකරණය

විජෘම්භනය
[නා.] බැබළීම/ ඇඟ මැළි කඩා නැඟී සිටීම (සං. විජෘම්භණ)

විජ්ජුල්ලතාව, විද්‍යුල්ලතාව
[නා.] විදුලිය; විදුලි කොටන විට වැලක් මෙන් පෙනෙන ආලෝක ධාරාව (පා. විජ්ජුල්ලතා)

විඥප්ති
[නා.ප්‍ර.] සැල කිරීම; දැන්වීම (පා. විඤ්ඤත්ති)

විඥානය
[නා.] අරමුණු දැනගැනීමේ නුවණ; විශේෂ ඥානය (සං. විඥාන)

විඥාපනය
[නා.] පොතක ආරම්භයේ පවතින කර්තෘගේ සටහන/ හැඟවීම; දැන්වීම

විඤ්ඤාණය
[නා.] අරමුණ විශේෂයෙන් දැනීම; සිත (පා. විඤ්ඤාණ)

විඤ්ඤූ
[වි.] නුවණැති (පා. විඤ්ඤූ)

විතණ්ඩය
[නා.] ස්වකීය කථාව ඔප්පු නොකොට පර පක්ෂය පමණක් නිරාකරණය කරන කථාව

විතණ්ඩවාදය
[නා.] ප්‍රයෝගකාරී වාද විධිය (පා. විතණ්ඩවාදී)

විතත
[නා.ප්‍ර.] මිහිඟු බෙර ආදි පංචතූර්ය භාණ්ඩයකට අයත් තූර්ය භාණ්ඩයක්/ ප්‍රසිද්ධිය (පා. සං. විතත)

විතථ
[වි.] අසත්‍ය වූ (පා. සං. විතථ)

විතර්කණය
[නා.] විචාරාත්මක ව තර්ක කිරීම (පා. විතක්කන)

විතාල
[නා.ප්‍ර.] තාලයෙන් වියුක්ත වූ ගායනය

විතාළ
[වි.] ‘විචාරනවා’ යන්නෙහි අතීත කෘදන්තය

විදග්ධ
[වි.] නිපුණ; පළපුරුදු; දක්‍ෂ/ වියත් (සං. විදග්ධ)

විදමන
[නා.] සිදුර විදීම; සිදුරු කිරීම/ දුන්නෙන් විදීම (පා. සං. වෙධන)

විදර්ශනා ධුරය
[නා.] භික්‍ෂූන් විසින් ඉසිලිය යුතු ධුර දෙකෙන් එකක්

විදර්ශනාව
[නා.] සංස්කාර ධර්ම අනිත්‍යාදි වශයෙන් දැකීම (සං. විදර්ශනා)

විදාරණය
[නා.] පුපුරා යෑම/ නැසීම (පා. සං. විදාරණ)

විදාලනය
[නා.] පැළීම; පිපිරීම (පා. විදාලන)

විදුර
[නා.] දියමන්තිය (සං. වජ්‍ර)

විදුරවි
[නා.] ශක්‍රයාගේ ආයුධය (සං. වජ්‍රායුධ)

විදුරස්න
[නා.] වජ්‍රාසනය/ ශක්‍ර ආසනය (සං. වජ්‍රාසන)

විදුරු නැණ
[නා.ප්‍ර.] වජ්‍රය වැනි තියුණු නුවණ

විදුරුමස
[නා.] දත් මුල් වටා ඇති ශක්තිමත් මාංසල පටකය

විදුරුමිණි
[නා.ප්‍ර.] දියමන්තිය; වජ්‍ර මාණික්‍යය

විදුලකර
[නා.ප්‍ර.] විද්‍යාලංකාරය

විදුලි එළිය
[නා.] විදුලි ආලෝකය

විදුලිය
[නා.] විදුලි කෙටීම; විද්‍යුල්ලතාව; අකුණ/ විද්‍යුත් ශක්තිය/ විදුලි ආලෝකය

විදුලි සන්දේශය
[නා.] විද්‍යුඅත් මාධ්‍යයකින් යවන පණිවිඩය

විදුර
[වි.] ඉතා ඈත; බොහෝ දුර වූ (සං. විදුර)

විදූෂක
[නා.ප්‍ර.] සංස්කෘත නාට්‍යයෙහි කවට චරිත නාමය

විදේශ
[නා.ප්‍ර.] පිටරට

විදේශ විනිමය
[නා.] පිටරටින් ලැබෙන ආදායම

විදේශාධාර
[නා.ප්‍ර.] වෙනත් රටකින් ලැබෙන ආධාර

විදේශාධිපත්‍යය
[නා.] අන්‍ය දේශයකට යටත් බව

විදේශික
[වි.] පිටරටට අයත්

විද්‍යමාන
[වි.] දකින්නට ඇති (සං. විද්‍යමාන)

විද්‍යාඥයා
[නා.] විද්‍යා විෂයයක ප්‍රවීණයා (සං. විද්‍යාඥ)

විද්‍යාධර
[වි.] ශාස්ත්‍රය දත්/ මන්ත්‍ර හෝ ඖෂධ හෝ බලයෙන් අහසින් යන (සං. විද්‍යාධර)

විද්‍යානුකූල
[වි.] විද්‍යාවට අනුකූල වූ

විද්‍යාපීඨය
[නා.] ශාස්ත්‍රය උගන්වන ආයතනය/ විද්‍යා විෂයයන් හා සම්බන්ධ විශ්වවිද්‍යාල අධ්‍යයනාංශය

විද්‍යාභිවර්ධන
[වි.] විද්‍යාවේ දියුණුව පිළිබඳ වූ

විද්‍යායතනය
[නා.] ශිල්ප ශාස්ත්‍ර උගන්වන ස්ථානය

විද්‍යාර්ථියා
[නා.] විද්‍යා ශාස්ත්‍ර ඉගෙනීමට රුචිය ඇති තැනැත්තා; ශිෂ්‍යයා (සං. විද්‍යාර්ථීන්)

විද්‍යාලයය
[නා.] විද්‍යා ශාස්ත්‍ර උගන්වන ස්ථානය (සං. විද්‍යාලය)

විද්‍යාලයාධිපති
[නා.ප්‍ර.] විදුහල්පති	

විද්‍යාලයීය
[වි.] විද්‍යාලය හා සම්බන්ධ

විද්‍යාවිශාරද
[නා.ප්‍ර.] විද්‍යාවක් හෝ ශාස්ත්‍රයක් හෝ පිළිබඳ උසස් දැනුමක් ඇති තැනැත්තා/ උපාධියක නාමය

විද්‍යාවේදී
[නා.ප්‍ර.] විද්‍යා විෂයය සම්බන්ධ ප්‍රථම උපාධිය/ විද්‍යා ශිල්ප ශාස්ත්‍ර පිළිබඳ අවබෝධයක් ඇති තැනැත්තා (සං. විද්‍යාවෙදී)

විද්‍යුතය
[නා.] විදුලිය (සං. විද්‍යුත්)

විද්‍යුත්
[වි.] විදුලිය පිළිබඳ වූ (සං. විද්‍යුත්)

විද්‍යුත් චුම්බකය
[නා.] විද්‍යුත් කාන්දම

විද්‍යුත්ධාරාව
[නා.] වස්තුවක් තුළින් ඍණ ආරෝපණයකින් යුතු ව ඉලෙක්ට්‍රෝන ගමන් කිරීම

විද්‍යුත් පරිපථය
[නා.] විද්‍යුත් ධාරාවක් ගමන් කරවන මාර්ගය

විද්‍යුත් ප්‍රේරණය
[නා.] තැනකින් තැනකට විදුලිබලය යැවීම

විද්‍යුත් මාධ්‍යය
[නා.] විද්‍යුත් බලය උපයෝගී කරගෙන සන්නිවේදනයෙහි යෙදීම

විද්‍යෝදය
[නා.ප්‍ර.] විද්‍යාවෙහි උදාව/ එනම් ශාස්ත්‍රායතනය

විධමනය
[නා.] දුරු කිරීම (පා. සං. විධමන)

විධවා
[නා.] සැමියා මළ ස්ත්‍රිය (පා. සං. විධවා)

විධාතෘ
[නා.ප්‍ර.] බ්‍රහ්මයා; මැවුම්කරු (සං. විධාතෘ)

විධානය
[නා.] අණ; ආඥාව (සං. විධාන)

විධායක
[වි.] නියෝග ක්‍රියාවට නංවන (සං. විධායක)

විධිමත්
[වි.] පිළිවෙලකට ඇති; ක්‍රමවත්

විධිය
[නා.] ක්‍රමය (පා. සං. විධි)

විධිවිධාන
[නා.ප්‍ර.] පිළියෙල කිරීම; අවශ්‍ය කාර්ය සම්පාදනය

විධුර
[වි.] අසමසම (පා. විධුර)

විධ්වංශනය, විධ්වංසනය
[නා.] නැති කිරීම; විනාශ කිරීම; ලෝපනය කිරීම (සං. විධ්වංශන, විධ්වංසන)

වින
[නා.ප්‍ර.] මන්ත්‍ර බලයෙන් කරන උපද්‍රව (දෙ. வினை)

විනය
[නා.ප්‍ර.] හික්මීම (පා. සං. විනය)

විනයධර
[වි.] විනයෙහි හසළ; විනය පිටකය කටපාඩම් ඇති (පා. විනයධර)

විනයානුකූල
[වි.] විනය ශික්ෂාපදයන්ට අනුකූල වූ

විනෂ්ට
[වි.] නැසුණු; අභාවයට ගිය (සං. විනෂ්ට)

විනා
[නි.] හැර; නැතිව

විනාකිරි
[නා.] රා පල් කිරීමෙන් සාදා ගන්නා ඇඹුල් දියර විශේෂයක් (පුර්. vinacre)

විනාඩිය
[නා.] කාල ප්‍රමාණයක්; තත්පර හැටක කාලය (දෙ. வினாடி)

විනාශමුඛ
[වි.] විනාශයට එළඹ සිටි (සං. විනාශමුඛ)

විනාශය, විනාසය
[නා.] වැනසීම; ව්‍යසනය; නැසීම (සං. විනාශ පා. විනාස)

විනිමය
[නා.ප්‍ර.] රටවල් අතර ගනුදෙනු හුවමාරුව

විනිර්මුක්ත
[වි.] සම්පූර්ණයෙන් මිදුණු

විනිවිද
[වි.] මැනවින් පෙනෙන; පැහැදිලි/ සිදුරු කරන ලද; පසාරු කරන ලද

විනිශ්චය
[නා.] විග්‍රහය; සවිස්තර විභාගය/ තීරණය; නිගමනය/ නඩුවක තීන්දුව (සං. විනිශ්චය)

විනිස
[නා.] තීරණය; නිගමනය (සං. විනිශ්චය)

විනිසුරු
[නා.ප්‍ර.] විනිශ්චයකාරයා

විනීත
[වි.] හික්මුණු; ශිෂ්ට (පා. සං. විනීත)

විනේතෘ
[නා.ප්‍ර.] ශික්ෂණය ඇති කරන්නා (සං. විනෙතෘ)

විනේයජන
[නා.ප්‍ර.] හික්මවිය හැකි ජනයා (පා. වෙනෙයජන සං. වෛනෙයජන)

විනෝද
[වි.] සතුටු වූ; ප්‍රීති වූ (පා. සං. විනොද)

විනෝදාංශය
[නා.] විනෝදය පිණිස කරනු ලබන කටයුතු

විනෝදාස්වාදය
[නා.] සතුටින් ලබන වින්දනය (සං. විනොදාස්වාද)

වින්කලය
[නා.] බයිසිකල් ආදිය අලුත්වැඩියා කරන ස්ථානය

වින්දනය
[නා.] විඳීම; ආස්වාදය (පා. සං. වින්‍දන)

වින්නඹුව
[නා.] ගැබිනි මව්වරුන්ගේ සෞඛ්‍ය කටයුතු හා ප්‍රසූතිය සම්බන්ධයෙන් අවශ්‍ය දෑ කිරීමට පත් කර ඇති තැනැත්තිය

වින්‍යාසය
[නා.] පිහිටීම; තැබීම/ බෙදා දැක්වීම; විග්‍රහ කොට දැක්වීම (සං. වින්‍යාස)

විඳින
[වි.] භුක්ති විඳින; අනුභව කරන (පා. සං. වින්‍දන)

විපක්ෂ
[වි.] විරුද්ධ වූ; සතුරු වූ (සං. විපක්‍ෂ)

විපරිණාමය
[නා.] පෙරළීම; වෙනස් වීම (සං. විපරිණාම)

විපර්යාසය
[නා.] විරුද්ධ පැත්තට පෙරළීම (සං. විපර්යාස)

විපිළිසර
[වි.] පසුතැවිලි වූ; පශ්චාත්තාප වූ (පා. විප්පටිසාර)

විපුල
[වි.] විශාල; බොහෝ (පා. සං. විපුල)

විප්‍රලම්භය
[නා.] විරහව; වෙන්වීම (සං. විප්‍රලම්භන)

විභක්ති
[වි.] නාමයක අර්ථ හඟවන ප්‍රත්‍යයට අයත් (සං. විභක්ති)

විභඞ්ග
[නා.ප්‍ර.] බිඳීම; වෙන් කිරීම (පා. සං. විභඞ්ග)

විභජනය
[නා.] බෙදීම; කොටස් කිරීම (පා. සං. විභජන)

විභව
[නා.ප්‍ර.] ධනය/ ත්‍රිවිධ තෘෂ්ණාවන්ගෙන් එකක්/ නිවන/ විභව ශක්ති (පා. සං. විභව)

විභාගය
[නා.] විස්තරය/ පරීක්ෂණය (පා. සං. විභාග)

විභීෂණ
[වි.] භයානක වූ [නා.ප්‍ර.] එනම් දෙවියකුගේ නාමය (සං. විභීෂණ)

විභූතිය
[නා.] සෞභාග්‍යය (පා. සං. විභූති)

විභූෂණ
[නා.ප්‍ර.] අලංකාරය; සැරසීම (සං. විභූෂණ පා. විභූසන)

විභේදනය
[නා.] වෙන්කිරීම (පා. සං. විභෙදන)

විභ්‍රමය
[නා.] ලීලාව/ කරකැවීම/ අනුමානය/ සිත අවුල් වීම (සං. විභ්‍රම)

විභ්‍රාන්තිය
[නා.] සිත අවුල්වීම (සං. විභ්‍රාන්ති)

විමංශන, විමංසන
[වි.] සොයා බලන; පරීක්ෂා කරන (පා. වීමංස සං. වීමංශ)

විමධ්‍යකරණ
[වි.] මූලස්ථාන පාලනයෙන් බැහැර කරන

විමධ්‍යගත
[වි.] එක් මූලස්ථානයකින් පාලනය නොවන (පා. සං. විමධ්‍ය+ගත)

විමර්ශනය
[නා.] පරීක්ෂා කිරීම; විමසීම (සං. විමර්ශන)

විමල
[වි.] නිර්මල; පිරිසිදු (පා. සං. විමල)

විමානය
[නා.] වාසභවනය (පා. සං. විමාන)

විමාර්ජනක්ෂම
[වි.] මැදීමට සුදුසු; මට්ටම් කිරීමට සුදුසු

විමෝක්ෂ
[වි.] මිදීම; සසර දුකින් මිදීම; නිවන (සං. විමොක්‍ෂ)

විමෝචනය
[නා.] පිට කිරීම; නිකුත් කිරීම (පා. සං. විමොචන)

වියතාණ
[නා.ප්‍ර.] ගරු කටයුතු උගත් තැනැත්තා

වියන
[නා.] ගෞරවය හෝ පිරිසිදු භාවය වෙනුවෙන් ඉහළින් යොදන රෙද්ද (පා. සං. විතාන)

වියමන
[නා.] රෙදි, පැදුරු ආදි වියන ලද දෙය.

වියරණය
[නා.] කථාවේ දී හෝ ලිවීමේ දී හෝ භාෂාව මෙහෙයවීම පිළිබඳ සම්මතය/ ප්‍රකාශය (සං. ව්‍යාකරණ)

වියල, වියළ
[නා.] ඔරුවල මෙන් ඇඳ, පුටු ආදියෙහි ඇති හරස් ලීය (දෙ. விட்டம்)

වියවුල
[නා.] කලබලය; ආරාවුල (සං. ව්‍යාකූල)

වියළනය, වියලනය
[නා.] යමක් වේළීම සඳහා භාවිත කරන උපකරණය

වියළනවා
[ක්‍රි.] තෙත ගතිය ඉවත් කිරීමට සලස්වනවා; වේළනවා

වියළි
[වි.] වියළුණු; ශුෂ්ක වූ

වියෝජනය
[නා.] වෙන්වීම; බිඳී යෑම (සං. වියොජන)

වියෝලය
[නා.] වයලීනය වැනි සංගීත භාණ්ඩයක්; රවිකිඤ්ඤය (පුර්. viol)

විරංජනය
[නා.] වර්ණවත් ද්‍රව්‍යයක වර්ණය ඔක්සිකරණය හෝ ඔක්සිහරණය හෝ මඟින් ඉවත් කර සුදු කිරීම (සං. විරඤ්ජන)

විරමණය
[නා.] වෙන් වීම; දුරු කිරීම; වැළකීම (සං. විරමණ පා. වෙරමණි)

විරල, විරළ
[වි.] බහුල නොවූ (පා. විරල, විරළ සං. විරල)

විරලනය
[නා.] වායුව ඉවත් කිරීම

විරහිණිය
[නා.] විරහ ශෝකයෙන් පෙළෙන ස්ත්‍රිය (සං. විරහිණි)

විරිදු, විරුඳු
[නා.ප්‍ර.] රබන් වයමින් ගයන ගී විශේෂයක්/ ස්තුති වචනය (සං. විරුද)

විරුදාවලිය
[නා.] ස්තුති ගීතිකා සමූහය/ ගෞරව නාමය (සං. විරුදාවලි)

විරුද්ධ
[වි.] පක්‍ෂ නොවන; පටහැණි (පා. සං. විරුද්ධ)

විරූඪ
[වි.] හට ගත්; වැඩුණු [නා.ප්‍ර.] සතරවරම් දෙවිවරුන්ගෙන් එක් දෙවියකුගේ නාමය (සං. විරූඪ)

විරූපණය
[නා.] දියුණුවීම; වැඩීම (සං. විරොපණ)

විරූපාක්ෂ
[නා.ප්‍ර.] සතරවරම් දෙවිවරුන්ගෙන් එක් දෙවිවරයකුගේ නාමය/ පෙරදිගින් පොළොව දරා සිටිතැයි විශ්වාස කරන හස්තියා (සං. විරූපාක්‍ෂ)

විරේචනය
[නා.] මල ආදිය බැහැර කිරීම (සං. විරෙචන)

විරෝධය
[නා.] අනුකූල නොවීම (පා. විරොධ)

විල
[නා.] ඉබේ හටගත් ජලාශය (පා. සං. විල)

විලංගු
[නා.] අත් පා ආදිය හිර වන සේ දමන මාංචුව (දෙ. விலங்கு)

විලක්කුව
[නා.] ආලෝකය ලබා ගැනීම සඳහා ලීයක රෙදි වැරලි ඔතා තෙල් දමා දල්වා ගන්නා පන්දම (දෙ. விளக்கு)

විලඳ
[නා.බහු.] පොරි

විලම්බනය
[නා.] පහත හෙළීම; අත්හිටුවීම (සං. විලම්බන)

විලම්බිත
[වි.] කල් දැමූ; අතපසු කළ/ අලස (සං. විලම්බිත)

විලම්බීත
[නා.ප්‍ර.] තේරුමක් නැති දේ; විකාර දේ

විලයනය
[නා.] ඝන ද්‍රව්‍යයක් රත් කොට ද්‍රව බවට හැරවීම

විලවුන්
[නා.] ශරීරයේ ගල්වන සුවඳ ආලේපය (පා. විලෙපන)

විලාපය
[නා.] මහහඬින් කෑගැසීම (සං. විලාප)

විලායකය
[නා.] විද්‍යුත් ධාරාවක් ගමන් කිරීම වළක්වන විද්‍යුත් පරිපථ උපක්‍රමයක්

විලාසය
[නා.] ආකාරය (සං. විලාස)

විලාසිනිය
[නා.] විසිතුරු ලෙස සැරසුණු ස්ත්‍රිය (සං. විලාසිනි)

විලි
[වි.] පැසුණු; පරිණත (පා. විලීන)

විලිකුන්
[වි.] පැසුණු; ඉදුණු

විලිරුදාව
[නා.] ප්‍රසව වේදනාව

විලීන
[වි.] ද්‍රව වූ; උණු වූ (පා. සං. විලීන)

විලුම්පනය
[නා.] පැහැර ගැනීම; කොල්ලකෑම (පා. සං. විලුම්පන)

විලුඹ, විලුම
[නා.] විළුඹ

විලේපනය
[නා.] සිරුරෙහි ගල්වන කල්කය (පා. විලෙපන)

විලෝකනය
[නා.] බැලීම (පා. විලොකන)

විලෝපනය
[නා.] විලුම්පනය (පා. සං. විලොපන)

විලෝපියා
[නා.] අනෙක් සතුන් ගොදුරු කර ගන්නා සත්ත්වයා (පා. විලොපී සං. විලොපින්)

විලෝම
[වි.] අනුකූල නොවූ; විපරීත (පා. විලොම)

විල්ලුද
[නා.ප්‍ර.] වටිනා සිනිඳු රෙදි වර්ගයක් (ලති. villus)

විල්ලුව
[නා.] වගා කළ නොහැකි වගුරක් ව පවතින භූමිය

විවරණය
[නා.] විස්තර කොට කීම/ පෙනෙන්නට සැලැස්වීම; විවෘත කිරීම (පා. සං. විවරණ)

විවාදය
[නා.] දෙපක්ෂයක් අතර ඇති වන තර්ක කිරීම; විරුද්ධ මත ඉදිරිපත් කරමින් දෙපක්ෂයක් විසින් කතා කිරීම (පා. සං. විවාද)

විවිධ
[වි.] නොයෙක් ආකාර (පා. සං. විවිධ)

විවිධාංගකරණය
[නා.] අනේකප්‍රකාර අංග ඇති කිරීම

විවෘත
[වි.] ආවරණය නොකළ (සං. විවෘත)

විවේචන
[නා.ප්‍ර.] යමක ගුණදොස් විමසීම; හරි වැරදි නිගමනය කිරීම (සං. විවෙචන)

විශද
[වි.] පැහැදිලි; පිරිසිදු (සං. විශද)

විශාඛා, විසාඛා
[නා.ප්‍ර.] බුද්ධ කාලයේ විසූ උපාසිකාවකගේ නාමය (පා. විසාඛා)

විශාරද, විසාරද
[වි.] ප්‍රඥාවන්ත; පළපුරුදු; දක්‍ෂ; උගත් (සං. විශාරද පා. විසාරද)

විශාල, විසාල
[වි.] ප්‍රමාණයෙන් මහත් වූ (සං. විශාල පා. විසාල)

විශිෂ්ට
[වි.] උතුම්; ශ්‍රේෂ්ඨ/ නිශ්චිත; නියත (සං. විශිෂ්ට)

විශුද්ධ
[වි.] ඉතා පිරිසිදු (සං. විශුද්ධ)

විශේෂ
[වි.] අනෙක් ඒවා අතරින් කැපී පෙනෙන (සං. විශෙෂ)

විශේෂඥයා
[නා.] යමක් පිළිබඳ විශිෂ්ට දැනුමක් ඇති තැනැත්තා

විශේෂණය
[නා.] යම් පදයක් වර්ණනා කිරීම පිණිස යොදන පදය (සං. විශෙෂණ)

විශෝධනය
[නා.] පිරිසිදු කිරීම (සං. විශොධන)

විශ්‍රම්භය
[නා.] විශ්වාසය (සං. විශ්‍රම්භ)

විශ්‍රාන්තය
[නා.] වෙහෙස සංසිඳුවීම (සං. විශ්‍රාන්ත)

විශ්‍රාමය
[නා.] විවේකය; නිවාඩුව/ යම්කිසි කාර්යයක අවසානය/ නැවැත්ම; යතිය (සං. විශ්‍රාම)

විශ්‍රාම ශාලාව
[නා.] මගීන් ආදින්ට නැවතී විවේක ගැනීමට තැනූ නිවහන (සං. විශ්‍රාම+ශාලා)

විශ්‍රැත
[වි.] ප්‍රසිද්ධ; ප්‍රකට (සං. විශ්‍රැත)

විශ්ලේෂණය
[නා.] බෙදා වෙන් කිරීම; විභාගය; විග්‍රහය (සං. විශ්ලෙෂණ)

විශ්වකර්ම
[නා.ප්‍ර.] එනම් දිව්‍ය පුත්‍රයා

විශ්වකෝෂය
[නා.] ලෝකයේ නොයෙකුත් විෂය පිළිබඳ හෝ එක් විෂයයක් පිළිබඳ හෝ විස්තර අකාරාදි පිළිවෙලින් දැක්වෙන ග්‍රන්ථය (සං. විශ්වකොෂ)

විශ්වන්තර
[නා.ප්‍ර.] වෙස්සන්තර (සං. විශ්වන්තර)

විශ්වය
[නා.] ලෝකය; සක්වළ (සං. විශ්ව)

විශ්වවිද්‍යාලය
[නා.] උසස් අධ්‍යාපනය ලබාදෙන ආයතනය

විශ්වව්‍යාපී
[වි.] සියල්ලෙහි ම පැතිර පවත්නා; ලෝක ව්‍යාප්ත (සං. විශ්වව්‍යාපීන්)

විශ්වසනීය
[වි.] විශ්වාස කළ හැකි (සං. විශ්වසනීය)

විශ්වාසභංගය
[නා.] විශ්වාසය කඩ කිරීම හෝ කඩ වීම

විශ්වාසය
[නා.] සැක නොකිරීම; පිළිගත හැකි බව (සං. විශ්වාස)

විෂ, විස
[නා.ප්‍ර.] ශරීරගත වීමෙන් ජීවිතයට හානි සිදු කරන හෝ මරණය පවා සිදු කරන ද්‍රව්‍ය විශේෂයක් (පා. විස සං. විෂ)

විෂ කලාව
[නා.] තිථිය අනුව ශරීරයේ පවතින ධාතු ගුණයක්

විෂඝෝර
[වි.] භයානක වූ විෂ ඇති

විෂධූමය
[නා.] සර්පයන් නිකුත් කරන විෂ සහිත වායුව

විෂනාශනය
[නා.] විෂබීජ නැති කිරීම (සං. විෂනාශන)

විෂ බන්ධනය
[නා.] සර්පයකු දෂ්ට කිරීමෙන් ඇති වන විෂ ශරීරයෙන් ඉවත් කිරීම මන්ත්‍ර ගුරුකම් මගින් නැවැත්වීම

විෂබීජ නාශකය
[නා.] රෝග ඇති කරන ක්ෂුද්‍ර ජීවීන් විනාශ කරන රසායනිකය

විෂබීජය
[නා.] රෝග ඇති කරන ක්ෂුද්‍ර ජීවාණුව

විෂම, විසම
[වි.] සම නොවූ/ නපුරු; දරුණු (සං. විෂම පා. විසම)

විෂමතාව
[නා.] වෙනස; අසමානකම (සං. විෂමතා)

විෂමපෝෂී
[නා.ප්‍ර.] ශාකවලින් හෝ වෙනත් සතුන්ගේ මාර්ගයෙන් හෝ යැපෙන සත්ත්වයා

විෂම භාගය
[නා.] එකට වඩා අඩු නොවන භාගය; ලවය හරයට වඩා ලොකු භාග සංඛ්‍යාව

විෂමාචාරය
[නා.] දුෂ්චරිතය; වැරදි හැසිරීම

විසමූර්ඡාව
[නා.] විසෙන් මුසපත් වීම

විෂය
[නා.ප්‍ර.] ගෝචර වන දෙය/ දැනීම ලබන ක්ෂේත්‍රය (සං. විෂය)

විෂය ක්ෂේත්‍රය
[නා.] විෂය සීමාව.

විෂයඥානය
[නා.] හදාරන කරුණ පිළිබඳ අවබෝධය; විෂය දැනුම (සං. විෂයඥාන)

විෂය නිශ්‍රිත
[වි.] විෂය හා සම්බන්ධ; වාස්තවික

විෂය පථය
[නා.] විෂය පැතිරුණු සීමාව

විෂයාතික්‍රාන්ත
[වි.] වර්ණනා; උපමා ආදියට ගෝචර වූ ප්‍රමාණය ඉක්මවන ලද; අතිශයෝක්ති

විෂයානුබද්ධ
[වි.] විෂය හා සම්බන්ධ

විෂයාසක්ත
[වි.] පස්කම් සැපයෙහි ඇලුණු (සං. විෂයාසක්ත)

විෂහරණය
[නා.] විෂ නැති කිරීම/ සූසැට කලා අතුරින් එකක්

විෂාදය
[නා.] කලකිරීම; කනස්සල්ල/ ක්‍රෝධය; කෝපය (සං. විෂාද)

විෂ්කම්භය
[නා.] මැඬලීම/ මිනුම් ප්‍රමාණයක්/ වෘත්තයක කේන්ද්‍රය මැදින් අඳින ලද පරිධියෙන් කෙළවර වන ඍජු රේඛාව (සං. විෂ්කම්භ)

විෂ්ණු
[නා.] හින්දු දෙවියකුගේ නාමය (සං. විෂ්ණු)

විෂ්ණුක්‍රාන්ති
[නා.ප්‍ර.] නිල් පාට මල් සහිත කුඩා ඖෂධ පැළෑටියක්

විසංඥ, විසඥ
[වි.] සිහියක් නැති; සිහිමූර්ඡා වූ (සං. විසංඥ පා. විසඤ්ඤ)

විසකුරු
[වි.] දරුණු විෂ සහිත; විෂඝෝර

විසදෘශ
[වි.] අසමාන; වෙනස් (සං. විසදෘශ)

විසන්ධි
[වි.] සන්ධි නොවූ; වෙන් කළ

විසඳනවා
[ක්‍රි.] නිරාකරණය කරනවා (පා. විස්සජ්ජෙති)

විසඳුම
[නා.] ගැටලුවක් නිරාකරණය කොට ලැබූ උත්තරය

විසම
[වි.] විෂම

විසඹ
[නා.ප්‍ර.] විශ්‍රම්භය; විශ්වාසය/ ප්‍රේමය; ආදරය/ මෙවුන්දම (සං. විශ්‍රම්භ)

විසඹ සොඬ
[වි.] ප්‍රේමයට ලොල් වූ

විසරණය
[නා.] ව්‍යාප්තිය; පැතිරීම

විසර්ගය
[නා.] පහ කිරීම; බැහැර වීම/ සිංහල වර්ණ මාලාවේ ‘ඃ’ ලෙස ඇති සංකේතය (සං. විසර්ග)

විසර්ජන පනත
[නා.] යම් යම් කාර්යයන් සඳහා මුදල් වෙන් කිරීමට පාර්ලිමේන්තුවෙන් අවසර ලබා ගැනීම

විසර්ජනය
[නා.] විසඳීම/ ඉවත් කිරීම/ මෝචනය/ වෙන් කිරීම (සං. විසර්ජන)

විසර්ජනීය
[නා.] සිංහල වර්ණ මාලාවේ ‘ඃ’ ලෙස ඇති සංකේතය; විසර්ගය (සං. විසර්ජනී)

විසාරද
[වි.] විශාරද

විසුනු
[වි.] කැඩුණු; පොඩිවුණු

විසුරුවනවා
[ක්‍රි.] විසිර හරිනවා; වගුරුවනවා

විසුළ
[වි.] විසුරුණු/ ප්‍රසිද්ධ වූ

විසුළුව, විහිළුව
[නා.] කවටකම; විකාරය; කෝලම (පා. විසූක)

විස්තරණය
[නා.] පිම්බීම; මහත් කිරීම

විස්තීර්ණ
[වි.] පැතුරුණු; විසිරුණු (සං. විස්තීර්ණ)

විස්තෘත
[වි.] පැතිරුණු; විහිදුණු; පතළ (සං. විස්තෘත)

විස්ථාපනය
[නා.] තැනකින් තැනකට යැවීම; තැන් වෙනස් වීම; තෙරපී යෑම (සං. විස්ථාපන)

විස්පෂ්ට
[වි.] පැහැදිලි; ප්‍රකට (සං. විස්පෂ්ට)

විස්මය
[නා.ප්‍ර.] පුදුමය (සං. විස්මය)

විස්මිත
[වි.] පුදුමයට පත් වූ (සං. විස්මිත)

විස්මෘත
[වි.] මතක නැති වූ (සං. විස්මෘත)

විහග, විහඟ
[නා.ප්‍ර.] අහසේ යන්නා; පක්ෂියා/ සූර්යයා/ චන්ද්‍රයා (පා. සං. විහග, විහංග)

විහරණය
[නා.] වාසය; හැසිරීම (පා. විහරණ)

විහාරාධිපති
[නා.ප්‍ර.] විහාරස්ථානයක ප්‍රධාන භික්ෂුව (පා. විහාරාධිපති)

විහිතචතුරස්‍රය, විහිතචතුරශ්‍රය
[නා.] රේඛා මගින් කෝණ ඇඳීමට ගන්නා ඍජුකෝණික ත්‍රිකෝණාකාර පැතලි උපකරණයක්

විහිළු තහළු
[නා.ප්‍ර.] සරදම; කවටකම; උසුළු විසුළුව

විහීන
[වි.] අතිශයින් ම හීන වූ (පා. සං. විහීන)

විළි
[නා.ප්‍ර.] ලජ්ජාව (සං. ව්‍රීඩා)

විළිලැජ්ජාව
[නා.] දැඩි ලැජ්ජාව

විළිස්සනවා
[ක්‍රි.] දත් පෙනෙන සේ තොල් විවර කරනවා; විරිත්තනවා

විළුඹ, විළුම
[නා.] පාදයෙහි පසු කොටස; යටි පතුලේ මුල් කෙළවර

වීණාව
[නා.] වෙණ; තත් සහිත වාදක භාණ්ඩ විශේෂයක් (සං. වීණා)

වීථිය
[නා.] ප්‍රධාන මාර්ගය; පාර (පා. වීථි)

වීමංසනය
[නා.] පරීක්ෂාව; විමර්ශනය (පා. වීමංසන)

වීරෝදාර
[වි.] උදාර වූ; නිර්භීත ගති ඇති

වීර්යය, වීර්‍යය, වීර්‍ය්‍යය
[නා.] උත්සාහය; ප්‍රයත්නය (සං. වීර්ය)

වුණු
[වි.] ‘වෙනවා’ යන්නෙහි අතීත කෘදන්තය

වුවන
[නා.] මුහුණ

වෘකයා
[නා.] සුනඛ ගණයට අයත් මාංස භක්ෂක සිවුපාවෙක් (සං. වෘක)

වෘක්ක
[නා.ප්‍ර.] වකුගඩු (සං. වෘක්ක පා. වක්ක)

වෘක්ෂය
[නා.] මහගස; රුක (සං. වෘක්‍ෂ)

වෘක්‍ෂලතා
[නා.ප්‍ර.] ගස් වැල් ආදි ශාක විශේෂ (සං. වෘක්‍ෂලතා)

වෘත්තගන්ධී
[නා.ප්‍ර.] ශබ්ද රසයට මුල් තැන දෙන ගද්‍ය රචනා ක්‍රමයක් (සං. වෘත්තගන්‍ධී)

වෘත්තය
[නා.] චක්‍රය; වටය/ සංසාර ගමන; සසර පැවැත්ම/ පැදි විරිත (සං. වෘත්ත)

වෘත්තාකාර
[වි.] රවුම් හැඩය ඇති

වෘත්තාන්තය
[නා.] තොරතුරු කථාව; කථා ප්‍රවෘත්තිය

වෘත්තිකයා
[නා.] රැකියාවක යෙදුණු තැනැත්තා

වෘත්තිය
[නා.] ජීවන මාර්ගය; රැකියාව (සං. වෘත්ති)

වෘත්තීය
[වි.] රක්ෂාව හා සම්බන්ධ/ කවාකාර

වෘද්ධ
[වි.] වැඩිහිටි; මහලු/ පැරණි; චිරාගත (සං. වෘද්ධ)

වෘද්ධිය
[නා.] වැඩීම (සං. වෘද්ධි)

වෘන්තය
[නා.] ගෙඩි, කොළ, මල් ආදියෙහි නටුව (සං. වෘන්ත)

වෘන්දය
[නා.] සමූහය (සං. වෘන්‍ද)

වෘශ්චික
[නා.ප්‍ර.] ගෝනුස්සා (සං. වෘශ්චික)

වෘශ්චික රාශිය
[නා.] රාශි දොළහෙන් අටවන රාශිය

වෘෂණය
[නා.] ශුක්‍රාණු නිපදවන ජනක ග්‍රන්ථිය; පිරිමි ජනනේන්ද්‍රිය (සං. වෘෂණ)

වෘෂභ
[නා.ප්‍ර.] ගවයා/ රාශි චක්‍රයේ දෙවන රාශිය (සං. වෘෂභ)

වෘෂ්ටිය
[නා.] වැස්ස (සං. වෘෂ්ටි)

වෙණ
[නා.] වාද්‍ය භාණ්ඩ විශේෂයක්; වීණාව (පා. සං. වීණා)

වෙණිය
[නා.] පොල් කෙඳි, පිදුරු ආදියෙන් ඇඹරූ කඹය/ කොණ්ඩය

වෙණු
[නා.ප්‍ර.] විෂ්ණු දෙවියන්/ නිල්වන් උණ ගස (පා. සං. වෙණු)

වෙඬරු
[නා.ප්‍ර.] බටර්

වෙන
1. [වි.] අනෙක්; වෙනස් 2. [නා.ප්‍ර.] කැලය; වනය (පා. සං. වන)

වෙරළ
[නා.] ජලාශයන්හි ඉවුර; මුහුද අසල ගොඩබිම් තීරය/ පාලන දිස්ත්‍රික්කයක කඩ ඉම

වෙරළු
[නා.ප්‍ර.] 1. වෛදූර්ය මාණික්‍යය; වයිරෝඩිය (පා. වෙළුරිය සං. වෛදූර්ය) 2. පලතුරු ගස් වෙසෙසක්

වෙල
[නා.] කුඹුර

වෙවුලනවා
[ක්‍රි.] සෙලවෙනවා; කම්පිත වෙනවා

වෙසඟ
[නා.ප්‍ර.] වෙසක් මාසය

වෙසඟන
[නා.] ගණිකා ස්ත්‍රිය

වෙසමුණි
[නා.ප්‍ර.] කුවේරයා; වෛශ්‍රවණයා (පා. වෙස්සවණ)

වෙස්මුහුණ
[නා.] ස්වරූපය වෙනස් කර ගැනීමට පැලඳගන්නා මුහුණ

වෙස්වළාගන්නවා
[ක්‍රි.] වෙනත් ස්වරූපයක් ගන්නවා

වෙළනවා
[ක්‍රි.] ඔතනවා; දවටනවා (පා. වෙඨෙති)

වෙළඳ, වෙළෙඳ
[නා.ප්‍ර.] චතුර් වර්ණයන්ගෙන් එකක්/ වෙළෙන්දා (සං. වාණිජ)

වෙළඳාම, වෙළෙඳාම
[නා.] භාණ්ඩ හා දේපළ විකිණීම (සං. වාණිජ්‍ය පා. වාණිජ්ජ)

වෙළප, වෙළෙප
[නා.] ගසක අතු බෙදී ගිය තැන; විටප/ අත්ත; ශාඛාව (සං. විටප)

වෙළඹ, වෙළඹු
[නා.] අශ්වයාගේ ගැහැනු සතා (සං. වඩවා)

වෙළහෙළඳාම
[නා.] භාණ්ඩ විකිණීමේ හා මිලදී ගැනීමේ කටයුතු

වෙළාගන්නවා
[ක්‍රි.] දැවටෙනවා; වැලඳ ගන්නවා; පටලවා ගන්නවා

වෙළුම
[නා.] වෙළුම් පටිය; වෙළන ලද දෙය/ කාණ්ඩය; කලාපය/ වීණාවෙහි තත් බැඳීමට හා තද කිරීමට සවි කළ ඇණය (පා. වෙඨන)

වෙළුෑ
[වි.] වෙළන ලද

වෙළෙනවා
[ක්‍රි.] දැවටෙනවා; පටලවාගන්නවා (පා. ආවට්ටති)

වෙළෙන්දා
[නා.] බඩු විකිණීම් මිලදී ගැනීම් ආදිය කරන්නා

වෙළෙඳ ශේෂය
[නා.] ආනයන හා අපනයන අතර වෙනස

වෙළෙවි
[වි.] ඉක්මන්; ශීඝ්‍ර

වේණු
[නා.] බට නළාව; වස්දණ්ඩ (සං. වෙණු)

වේතනය
[නා.] වැටුප (පා. සං. වෙතන)

වේත්‍රධාරියා
[නා.] පාර්ලිමේන්තු නිලයක නාමය (සං. වෙත්‍රධර)

වේත්‍රය
[නා.] වේවැල/ රාජ්‍ය පාලනයෙහි සංකේතය; සෙන්කෝලය (සං. වෙත්‍ර)

වේදනා නාශත
[නා.ප්‍ර.] වේදනාව නැසීම සඳහා යොදා ගන්නා රසායනික සංයෝගය

වේදනාව
[නා.] විඳීම; දැනීම/ ශාරීරික හෝ මානසික හෝ පීඩාව (පා. සං. වෙදනා)

වේදය
[නා.] ප්‍රඥාව; දැනීම; ශාස්ත්‍රය/ හින්දූන්ගේ පැරණි ධර්ම සමූහය (සං. වෙද)

වේරම්බවාතය
[නා.] අහසෙහි යොදුනකින් එපිට ඇති වාතය (පා. වෙරම්බවාත, වෙරම්භවාත)

වේල
[නා.] දවසේ එක් එක් කෑම වාරය/ වේලාව; කාලය (පා. සං. වෙලා)

වේලක්කාර
[නා.ප්‍ර.] පුරාණ ලංකාවේ යුද්ධ හමුදාවේ සිටි කුලී හේවායා (දෙ. வேலைக்காரன்)

වේලපත්කඩය, වේලාපත්කඩය
[නා.] උපන් වේලාව, දිනය ආදිය සඳහන් ජ්‍යෝතිෂමය කරුණු අඩංගු ලියවිල්ල

වේලායුධ
[නා.ප්‍ර.] ආයුධ විශේෂයක්/ කතරගම දෙවි

වේලි
[නා.ප්‍ර.] වේල්ල

වේශ නිරූපණය
[නා.] පවතින ස්වරූපය වෙනස් කිරීම; වෙස් ගැන්වීම; නාට්‍ය ආදියෙහි අංග රචනය

වේශය
[නා.] විලාසය; පෙනුම; ආකාරය (පා. වෙස සං. වෙශ)

වේශ්‍යාව
[නා.] වෙසඟන; ගණිකාව; නගර ශෝභිනිය (සං. වෙශ්‍යා)

වේෂ්ටන
[වි.] වෙළන; ඔතන (සං. වෙෂ්ටන)

වේළනවා
[ක්‍රි.] වියළනවා; තෙත් ගතිය ඉවත් කරනවා

වේළු
[නා.ප්‍ර.] උණ ගස (පා. වෙළු)

වේළුවනාරාමය
[නා.] බුදුරජුන් වැඩසිටි විහාරයක නාමය (පා. වෙළුවනාරාම)

වෛකල්පික
[වි.] අමතර වශයෙන් ගත හැකි (සං. වෛකල්පික)

වෛකල්‍යය
[නා.] විකල බව; අඩු බව (සං. වෛකල්‍ය)

වෛකුණ්ඨ
[නා.ප්‍ර.] විෂ්ණු දෙවි/ ඉන්ද්‍රයා (සං. වෛකුණ්ඨ)

වෛචිත්‍රය
[නා.] විසිතුරුබව; විචිත්‍රත්වය (සං. වෛචිත්‍ර)

වෛජයන්ත
[නා.ප්‍ර.] ශක්‍රයාගේ ප්‍රාසාදය; විජයොත්පාය (සං. වෛජයන්ත)

වෛතාලය
[නා.] හිමිදිරිය; පාන්දර

වෛතුල්‍ය
[වි.] ස්ථවිරවාදයට විරුද්ධ අදහස් ඇති පශ්චාත් බෞද්ධ නිකායක් (සං. වෛතුල්‍ය)

වෛදර්භ රීතිය
[නා.] කාව්‍ය රචනා රීතියක්

වෛදික
[වි.] වේදයට අයත්; වේද ග්‍රන්ථ ලියූ කාලයට අයත් (සං. වෛදික)

වෛදූර්ය
[නා.ප්‍ර.] බළල් ඇස් වැනි මැණික් විශේෂයක්; වෛරෝඩිය (සං. වෛදූර්ය)

වෛද්‍යය
[නා.] වෛද්‍ය ශාස්ත්‍රය; වෙදකම (සං. වෛද්‍ය)

වෛද්‍යවරයා
[නා.] වෙදකම් කරන්නා

වෛද්‍යාචාර්ය
[නා.] වෛද්‍ය ශාස්ත්‍රය උගත් තැනැත්තා

වෛද්‍යෝපදේශය
[නා.ප්‍ර.] වෛද්‍යවරයාගේ උපදේශය

වෛධව්‍ය යෝගය
[නා.] වැන්දඹු බව ඇති කරන ග්‍රහයෝගය

වෛනේය
[වි.] හික්මවිය යුතු/ හික්මවිය හැකි (සං. වෛනෙය)

වෛපුල්‍ය
[වි.] මහත් ලෙස පැතුරුණු; විශාල (සං. වෛපුල්‍ය)

වෛයාකරණයා
[නා.] වියරණ උගත් තැනැත්තා (සං. වෛය්‍යාකරණ)

වෛරය
[නා.] යමකු කෙරෙහි දක්වන දැඩි විරුද්ධතාව; ක්‍රෝධය (සං. වෛර)

වෛරෝඩි
[නා.ප්‍ර.] අගනා මැණික් විශේෂයක්; වෛදූර්ය

වෛවර්ණ
[වි.] විවිධ වර්ණයෙන් යුත් (සං. වෛවර්ණ)

වෛවස්වත
[වි.] සූර්යයාට අයත්; සූර්යයාගෙන් පැවත එන (සං. වෛවස්වත)

වෛවාරණ්‍ය, වෛවාරන්න
[වි.] නොයෙක් ආකාරයේ; විවිධ මෝස්තරයේ

වෛවාහික
[වි.] විවාහය පිළිබඳ; විවාහයට යෝග්‍ය (සං. වෛවාහික)

වෛශාඛ
[නා.ප්‍ර.] වෙසක් මාසය (සං. වෛශාඛ)

වෛශාරද්‍ය
[වි.] ශිල්ප, ශාස්ත්‍ර විෂයයෙහි පුළුල් දැනුමක් ඇති (සං. වෛශාරද්‍ය)

වෛශේෂික
[වි.] එනම් දර්ශනවාදය අනුව යන/ විශේෂයෙන් දක්වන (සං. වෛශෙෂික)

වෛශ්‍ය
[නා.ප්‍ර.] වෙළඳ කුලය (සං. වෛශ්‍ය)

වෛශ්‍රවණ
[නා.ප්‍ර.] සතරවරම් දෙවිවරුන්ගෙන් එක් දෙවි කෙනකුගේ නාමය/ යක්ෂයන්ගේ අධිපති දෙවියා (සං. වෛශ්‍රවණ)

වෛෂම්‍යය
[නා.] වෙනස් වන බව; විෂම බව (සං. වෛෂම්‍ය)

වෛෂයික
[වි.] එක් විෂයක් හෝ එක් දේශයක් පිළිබඳ (සං. වෛෂයික)

වෛෂ්ණව
[නා.ප්‍ර.] විෂ්ණු දේව භක්තිය පදනම් වූ දේවවාදය (සං. වෛෂ්ණව)

වොටුනු
[නා.ප්‍ර.] ඔටුන්න

වොරඳනවා
[ක්‍රි.] බබළනවා; විරාජිත ව සිටිනවා (පා. විරොචති)

වොරඳනා
[වි.] බබළන්නා වූ; විරාජමාන වන්නා වූ (පා. විරාජමාන)

වොලිබෝල්
[නා.ප්‍ර.] අත්පන්දු ක්‍රීඩාව (ඉං. volleyball)

ව්‍යංග්‍ය, ව්‍යඞ්ග්‍ය
[වි.] වචනාර්ථයෙන් නොහැඟවෙන (සං. ව්‍යඞ්ග්‍ය)

ව්‍යංග්‍යාර්ථය
[නා.] වචනාර්ථයෙන් නොව එහි අනුසාරයෙන් හැඟවෙන අර්ථය; ඉංගිතාර්ථය (සං. ව්‍යංග්‍යාර්ථ)

ව්‍යංජන, ව්‍යඤ්ජන
[නා.ප්‍ර.] ශබ්දය; අක්ෂරය; හල් අකුර/ නිමිත්ත; ලක්ෂණය/ ආහාර අනුභවයට ගන්නා අවුළුව [වි.] මැනවින් දක්වන; පැහැදිලි කරන (සං. ව්‍යඤ්ජන)

ව්‍යංජනා ශක්තිය
[නා.] වචනාර්ථයෙන් නොහැඟෙන අර්ථයක් ගෙන දීමේ හැකියාව

ව්‍යක්ත
[වි.] උගත්; වියත්; දක්ෂ වූ/ ප්‍රකට; පැහැදිලි ව පෙනෙන (සං. ව්‍යක්ත)

ව්‍යක්තිය
[නා.] පැහැදිලි වීම (සං. ව්‍යක්ති)

ව්‍යතික්‍රමණය
[නා.] ඉක්මවා යෑම; නොසලකා හැරීම (සං. ව්‍යතික්‍රම)

ව්‍යතිමිශ්‍ර
[වි.] මිශ්‍ර; කලවම් (සං. ව්‍යතිමිශ්‍ර)

ව්‍යතිරේක
[වි.] වෙනස්; විශේෂ (සං. ව්‍යතිරෙක)

ව්‍යපශමනය, ව්‍යපශමය
[නා.] රෝගාදිය සන්සිඳීම (සං. ව්‍යපශම)

ව්‍යභිචාරය
[නා.] වැරදි හැසිරීම (සං. ව්‍යභිචාර)

ව්‍යර්ථ
[වි.] නිෂ්ප්‍රයෝජන; නිශ්ඵල (සං. ව්‍යර්ථ)

ව්‍යවච්ඡේදය
[නා.] කැපීම; වෙන් කිරීම (සං. ව්‍යවච්ඡෙද)

ව්‍යවසාය
[නා.ප්‍ර.] අධිෂ්ඨානය/ ආයෝජනය; ව්‍යාපාරය (සං. ව්‍යවසාය)

ව්‍යවස්ථාදායකය
[නා.] රාජ්‍යයේ නීති සම්පාදක ආයතනය; පාර්ලිමේන්තුව

ව්‍යවස්ථාපනය
[නා.] පිහිටුවීම (සං. ව්‍යවස්ථාපන)

ව්‍යවස්ථාපිත
[වි.] ව්‍යවස්ථාදායකය විසින් නියම කරන ලද/ පිහිටුවන ලද (සං. ව්‍යවස්ථාපිත)

ව්‍යවස්ථාමාලාව
[නා.] ලිඛිත නීති මාලාව

ව්‍යවස්ථාව
[නා.] නියමය; නීතිය (සං. ව්‍යවස්ථා)

ව්‍යවහාර
[වි.] භාවිතයෙහි තිබෙන (සං. ව්‍යවහාර)

ව්‍යවහෘත
[වි.] ව්‍යවහාර කළ; භාවිත කළ (සං. ව්‍යවහෘත)

ව්‍යසනය
[නා.] විපත්තිය; පීඩාව (සං. ව්‍යසන)

ව්‍යාකරණඥයා
[නා.] ශබ්ද ශාස්ත්‍රඥයා (සං. ව්‍යාකරණඥ)

ව්‍යාකරණය
[නා.] භාෂා භාවිතය පිළිබඳ සම්මුතියෙන් ඇති කරගත් නීති රීති සමූහය (සං. ව්‍යාකරණ)

ව්‍යාකුල
[වි.] අවුල් සහගත (සං. ව්‍යාකුල)

ව්‍යාඛ්‍යානය
[නා.] අර්ථය පැහැදිලි කිරීම/ ග්‍රන්ථයක වචනාර්ථ පැහැදිලි කිරීම පිණිස ලියනු ලබන ග්‍රන්ථය (සං. ව්‍යාඛ්‍යාන)

ව්‍යාඝ්‍රයා
[නා.] රෞද්‍ර සිවුපාවෙක් (පා. ව්‍යග්ඝ සං. ව්‍යාඝ්‍ර)

ව්‍යාජ
[වි.] බොරු; කපටි (සං. ව්‍යාජ)

ව්‍යාධිය
[නා.] රෝගය (සං. ව්‍යාධි)

ව්‍යාපාදය
[නා.] නපුරු සිතිවිල්ල (පා. සං. ව්‍යාපාද)

ව්‍යාපාරය
[නා.] රැකියාව/ ලාභ ලැබීමේ අරමුණින් පවත්වන වාණිජ හෝ කාර්මික හෝ කටයුත්ත (සං. ව්‍යාපාර)

ව්‍යාපි, ව්‍යාපී
[වි.] පැතිරුණු; පොදු (සං. ව්‍යාපි)

ව්‍යාපෘත
[වි.] නියුක්ත වූ (සං. ව්‍යාපෘත)

ව්‍යාපෘතිය
[නා.] කිසියම් වැඩපිළිවෙලක් සැකසීම/ සැලසුම් කිරීම (සං. ව්‍යාපෘති)

ව්‍යාප්තිය
[නා.] පැතිරීම (සං. ව්‍යාප්ති)

ව්‍යාමප්‍රභාව
[නා.] බුද්ධ ශරීරයෙන් බඹයක් පමණ විහිදෙන රශ්මිය (සං. ව්‍යාමප්‍රභා පා. ව්‍යාමප්පභා)

ව්‍යාමය
[නා.] බඹය (පා. සං. ව්‍යාම)

ව්‍යායාමය
[නා.] උත්සාහය/ ශාරීරික අභ්‍යාසය (සං. ව්‍යායාම)

ව්‍යාල
[වි.] ඉතා දරුණු/ ක්‍රෑර (සං. ව්‍යාල)

ව්‍යාවෘත
[වි.] යෙදුණා වූ; මිඩංගු වූ (සං. ව්‍යාවෘත)

ව්‍යුත්පත්තිය
[නා.] ප්‍රභවය/ ජීවිතය පිළිබඳ අත්දැකීම (සං. ව්‍යුත්පත්ති)

ව්‍යුත්පන්න
[වි.] තද්භව/ උගත්; සමර්ථ/ නිපදවාගත්; ඇතිකරගත් (සං. ව්‍යුත්පන්න)

ව්‍යුපශමනය, ව්‍යුපශමය
[නා.] කෙලෙස් දුරු කිරීමෙන්, චිත්ත වේදනා නැති කිරීමෙන් ලැබෙන සංසිඳීම (සං. ව්‍යුපශම)

ව්‍යූහය
[නා.] ආකෘතිය; සැකිල්ල/ යුදසේනාව/ පද්ධතිය; පිළිවෙල; ක්‍රමය (සං. ව්‍යූහ)

ව්‍රණය
[නා.] වණය; තුවාලය (සං. ව්‍රණ)

ව්‍රතය
[නා.] ඉන්ද්‍රිය සංයමාදියට හේතු වන පැවැත්ම (සං. ව්‍රත)

ව්‍රත සමාදානය
[නා.] ඉන්ද්‍රිය සංවරාදිය සඳහා වූ පිළිවෙත් සමාදන් වීම; පිළිවෙත් පිරීම

ව්‍රීඩා
[නා.] ලජ්ජාව; එළිය (සං. ව්‍රීඩා)

ශංකාව, ශඞ්කාව
[නා.] සැකය; අනුමානය (සං. ශඞ්කා)

ශංඛ නාදය
[නා.] සක්හඬ

ශංඛය, ශඞ්ඛය, සංඛය
[නා.] හක්බෙලි කටුව; හක්ගෙඩිය (සං. ශඞ්ඛ පා. සඞ්ඛ)

ශංඛිනී
[නා.ප්‍ර.] දේහ ලක්ෂණ විද්‍යාව හා කාම විද්‍යාව අනුව බෙදා ඇති කාන්තා ප්‍රභේද හතරින් එකක නාමය (සං. ශඞ්ඛිනී)

ශංසනය
[නා.] තුති කිරීම; ස්තුතිය (සං. ශංසන)

ශක වර්ෂය, ශකරාජ වර්ෂය
[නා.] ශාලිවාහන නම් ශක රජුගෙන් ක්‍රි.ව. 78 සිට ආරම්භ වූ වර්ෂ ක්‍රමය (සං. ශකවර්ෂ, ශකරාජවර්ෂ)

ශකුන, සකුණ
[නා.ප්‍ර.] කුරුල්ලා (සං. ශකුන)

ශකුන්තලා
[නා.ප්‍ර.] සංස්කෘත නාට්‍යයක නාමය (සං. ශකුන්තලා)

ශක්ත
[වි.] හැකි; පුළුවන්/ ශක්තිමත්/ ඇලුණු; බැඳුණු; ආසක්ත (සං. ශක්ත)

ශක්තිය
[නා.] කායික හෝ මානසික හෝ සවිය/ බලය; ප්‍රතාපය/ දක්ෂකම/ බලශක්තිය (සං. ශක්ති)

ශක්‍යතාව
[නා.] හැකියාව; සමත් බව (සං. ශක්‍යතා)

ශක්‍රභවන
[නා.ප්‍ර.] ශක්‍රයාගේ වාසස්ථානය (සං. ශක්‍රභවන)

ශක්‍රයා
[නා.] තව්තිසා දෙව්ලොවට අධිපති දෙවියා (සං. ශක්‍ර)

ශඨ
[වි.] කපටි (සං. ශඨ)

ශත
[වි.] සියය සම්බන්ධ; සියයට අදාළ (සං. ශත පා. සත)

ශතකය
[නා.] සියය (සං. ශතක)

ශතවර්ෂය
[නා.] වසර සියය; සියවස (සං. ශතවර්ෂ)

ශතසංවත්සරය
[නා.] වසර සියයක් සැපිරීම

ශතසහස්‍රය
[නා.] සියක් දහස; ලක්ෂය (සං. ශතසහස්‍ර)

ශත්‍රැ
[වි.] සතුරු; විරුද්ධකාර (සං. ශත්‍රැ)

ශනි
[නා.ප්‍ර.] සෙනසුරු ග්‍රහයා/ සෙනසුරාදා (සං. ශනි)

ශනිදා
[නා.] සෙනසුරාදා

ශපථය, සපථය
[නා.] දිවුරා කරන ප්‍රකාශය; දිවුරුම/ ශාපය (සං. ශපථ පා. සපථ)

ශබ්දකෝෂය, ශබ්දකෝශය
[නා.] අකාරාදිය (සං. ශබ්දකොශ ශබ්දකොෂ)

ශබ්දය
[නා.] හඬ; නාදය; ඝෝෂාව/ වචනය/ අකුර; අක්ෂරය/ ශබ්ද ප්‍රකෘතිය (සං. ශබ්ද)

ශබ්ද විද්‍යාඥයා
[නා.] භාෂාවක ශබ්ද ශාස්ත්‍රය පිළිබඳ දන්නා තැනැත්තා

ශබ්දානුප්‍රාසය
[නා.] සමාන හඬ ඇති අකුරු හෝ පද හෝ ළං ව යෙදීමේ කාව්‍යාලංකාරය

ශබ්දානුශාසනය
[නා.] නිවැරදි ශබ්ද නීතිය; ව්‍යාකරණය (සං. ශබ්දානුශාසන)

ශබ්දාර්ණව
[නා.ප්‍ර.] වචන නමැති මුහුද; පැරණි සංස්කෘත කෝෂ ග්‍රන්ථයක නාමය (සං. ශබ්දාර්ණව)

ශබ්දාර්ථය
[නා.] වචනය සහ අර්ථය (සං. ශබ්දාර්ථ)

ශබ්දාලංකාරය, ශබ්දාලඞ්කාරය
[නා.] ශබ්දය නිසා ඇති වන අලංකාරය; අනුප්‍රාසය

ශබ්දාවලිය
[නා.] ශබ්ද සමූහය (සං. ශබ්දාවලි)

ශබ්දෝච්චාරණය
[නා.] වචන ශබ්ද කිරීම (සං. ශබ්දොච්චාරණ)

ශමනය, සමනය
[නා.] සංසිඳීම; සැනසීම (සං. ශමන)

ශයනය, සයනය
[නා.] හිඳීම; නිදාගැනීම/ ඇඳ (සං. ශයන පා. සයන)

ශය්‍යාව
[නා.] ඇඳ; සයනය (සං. ශය්‍යා)

ශර
[නා.ප්‍ර.] ඊය; ඊතලය (සං. ශර පා. සර)

ශරණ, සරණ
[වි.] පිහිට වන; උපකාර වන (සං. ශරණ පා. සරණ)

ශරතුස්ත්‍ර
[නා.ප්‍ර.] ක්‍රි.පූ. 6 වන සියවසේ දී පමණ පර්සියාවේ විසූ ආගමික කර්තෘවරයකුගේ නාමය

ශරත්, සරත්
[නා.ප්‍ර.] ඍතුවක නාමය/ අවුරුද්ද (සං. ශරද්)

ශරමුඛය
[නා.] ඊයෙහි මුහුණත; ඊතුඩ (සං. ශරමුඛ)

ශරවන
[නා.ප්‍ර.] බට කැලෑව (සං. ශරවන)

ශරාව, සරාව
[නා.ප්‍ර.] බෝතලය/ කට පළල් බඳුන/ මිනුම් ඒකකයක්; සේරුව (සං. ශරාව පා. සරාව)

ශරීරකෘත්‍යය
[නා.] මලපහ කිරීම

ශරීරය
[නා.] සිරුර/ මෘත දේහය (සං. ශරීර)

ශර්කරා
[නා.ප්‍ර.] හකුරු/ ගල් කැට; බොරලු (සං. ශර්‍කරා)

ගල්කය
[නා.] පතුර; පොත්ත

ශල්‍යකර්මය
[නා.] රෝගයකට සියුම් ආයුධ භාවිතයෙන් කරන ප්‍රතිකර්මය; සැත්කම (සං. ශල්‍යකර්ම)

ශල්‍යය
[නා.] උල; කටුව/ ශරය; තෝමරය/ ආයුර්වේදයෙහි අංග අටෙන් එකක් (සං. ශල්‍ය)

ශල්‍ය වෛද්‍ය
[නා.ප්‍ර.] සැත්කම් කරන වෛද්‍යවරයා; ශල්‍ය චිකිත්සකයා.

ශල්‍යාගාරය
[නා.] ශල්‍යකර්මයක් සිදුකරන ස්ථානය

ශල්‍යෝපකරණ
[නා.බහු.] ශල්‍යකර්මවල දී භාවිත කරන උපකරණ

ශස්ත්‍ර කර්මය
[නා.] කැපීම් මඟින් කරන වෛද්‍ය කර්මය; සැත්කම (සං. ශාස්ත්‍රකර්මන්)

ශස්ත්‍රය
[නා.] කඩුව; ආයුධය; සැත (සං. ශස්ත්‍ර)

ශස්‍ය
[නා.ප්‍ර.] සස්‍ය (සං. ශස්‍ය, සස්‍ය)

ශාක
[නා.ප්‍ර.] ගස් කොළන්; පැළෑටි (සං. ශාක)

ශාක භක්ෂක
[වි.] ශාකමය ආහාර පමණක් ගන්නා (සං. ශාකභක්‍ෂ)

ශාකසාර
[නා.ප්‍ර.] පැළෑටි ආශ්‍රයෙන් ලබාගත් සාරය

ශාක්‍ය
[නා.ප්‍ර.] ශාක්‍ය වංශය; එනම් රාජ කුලය (සං. ශාක්‍ය)

ශාඛාව
[නා.] ප්‍රධාන කඳෙන් බෙදී ගිය අත්ත; ශාඛාව (සං. ශාඛා පා. සාඛා)

ශාටකය, සාටකය
[නා.] සළුව; වස්ත්‍රය (සං. ශාටක පා. සාටක)

ශානරය
[නා.] සාහිත්‍යකලා ආදියෙහි ශෛලිය; ආර (ඉං. genre)

ශාන්ත
[වි.] 1. සන්සුන්; නිශ්චල; සංවර (සං. ශාන්ත) 2. ශුද්ධ වූ (ඉං. saint)

ශාන්ති කර්මය
[නා.] ග්‍රහ අපල දුරු කිරීමට කරන මන්ත්‍ර ගුරුකම් ආදිය; සෙත් ශාන්තිය (සං. ශාන්තිකර්මන්)

ශාපය, සාපය
[නා.] විපතක් සිදුවීමට පැතීම; අනර්ථ වූ ප්‍රාර්ථනාව (සං. ශාප පා. සාප)

ශාබ්දික
[වි.] ශබ්දය පිළිබඳ (සං. ශාබ්දික)

ශාරද
[වි.] ශරත් ඍතුවට අයත්/ විළිබිය ඇති; විනීත (සං. ශාරද)

ශාරික, ශාරිකා
[නා.ප්‍ර.] සැලළිහිණියා (සං. ශාරිකා)

ශාරීරික
[වි.] කය හා සම්බන්ධ වූ (සං. ශාරීරික පා. සාරීරික)

ගාර්දූල
[වි.] උතුම්; ශ්‍රේෂ්ඨ; උත්කෘෂ්ට [නා.ප්‍ර.] ව්‍යාඝ්‍රයා (සං. ශාර්දූල)

ශාලාව
[නා.] විශාල පිරිසකට එකවර රැස් වී සිටිය හැකි ගෙය/ අමුත්තන් පිළිගැනීමාදිය සඳහා ගෘහයක වෙන් කර ඇති කොටස (සං. ශාලා)

ශාලෝද්‍යානය
[නා.] සල්වනය

ශාශ්වත
[වි.] සදාකාලික; නිත්‍ය [නා.ප්‍ර.] ලෝකය සදාකාලිකය යන මතය/ නිත්‍ය ස්වභාවය (සං. ශාශ්වත)

ශාසනය
[නා.] අනුශාසනාව; අවවාදය/ බුදුන් වහන්සේ විසින් ප්‍රතිෂ්ඨාපිත සසුන (සං. ශාසන)

ශාසනස්ථිතිකාමී
[වි.] සසුනෙහි ස්ථිර භාවයට කැමති

ශාසනාරක්ෂක
[නා.ප්‍ර.] ශාසනය ආරක්ෂා කරන

ශාසනාලය
[නා.] ශාසනයට ඇති කැමැත්ත

ශාසනාවතාර
[වි.] සසුනට ඇතුළත් වූ

ශාසනික
[වි.] සසුනට අයත්

ශාස්තෘ
[නා.ප්‍ර.] ආගමික කර්තෘවරයා/ බුදුන් වහන්සේ (සං. ශාස්තෘ)

ශාස්ත්‍රඥයා
[නා.] පඬිවරයා; යම් යම් විෂය පිළිබඳ මනා දැනුමක් ඇති පුද්ගලයා (සං. ශාස්ත්‍රඥ)

ශාස්ත්‍රපති
[වි.] ශාස්ත්‍රයට ස්වාමිත්වය දරන [නා.ප්‍ර.] එනම් උපාධිය

ශාස්ත්‍රය
[නා.] ඒ ඒ ශිල්පයට හා කලාවට අදාළ දැනුම (සං. ශාස්ත්‍ර)

ශාස්ත්‍රාචාර්ය
[නා.ප්‍ර.] ශාස්ත්‍රවේදී උපාධිය (සං. ශාස්ත්‍රාචාර්ය)

ශාස්ත්‍රානුකූල
[වි.] ශාස්ත්‍රයට ගැළපෙන

ශාස්ත්‍රාභිලාෂී
[වි.] ශාස්ත්‍රය ඉගෙනීමට කැමති

ශාස්ත්‍රාලය
[නා.] විදුහල; පාසැල

ශාස්ත්‍රාලෝකය
[නා.] ශාස්ත්‍රය නිසා ලැබෙන දියුණුව

ශාස්ත්‍රීය
[වි.] ශාස්ත්‍රය පිළිබඳ (සං. ශාස්ත්‍රීය)

ශාස්ත්‍රෝද්ග්‍රහණය
[නා.] ශාස්ත්‍ර උද්ග්‍රහණය; ශාස්ත්‍ර ඉගෙනීම

ශාස්ත්‍රෝන්නතිය
[නා.] ශාස්ත්‍ර උන්නතිය; ශාස්ත්‍රය පිළිබඳ දියුණුව

ශික්ෂක
[නා.] හික්මවන්නා; ගුරුවරයා (සං. ශික්‍ෂක)

ශික්ෂණය
[නා.] හික්මීම; විනය/ හැදෑරීම; අධ්‍යයනය (සං. ශික්‍ෂණ)

ශික්ෂාකරණ
[වි.] උගන්වන; අධ්‍යාපනය දෙනු ලබන

ශික්ෂාපණය
[නා.] ඉගෙනීම; හික්මවීම; අධ්‍යාපනය

ශික්ෂාව
[නා.] ඉන්ද්‍රිය සංවරය; විනයානුකූල හැසිරීම/ ඉගෙනීම; හික්මවීම (සං. ශික්‍ෂා)

ශික්‍ෂිත
[වි.] හික්මුණු; ශීලාචාර වූ (සං. ශික්‍ෂිත)

ශිඛරය
[නා.] මුදුන; මස්තකය/ පර්වත මස්තකය (සං. ශිඛර)

ශිඛාමණි
[නා.ප්‍ර.] හිස මුදුනෙහි පලඳින මාණික්‍යය; සිළුමිණ; චූඩාමාණික්‍යය (සං. ශිඛාමණි)

ශිඛාව
[නා.] ගිනි දැල්ල/ මුදුන; මස්තකය/ කෙළවර; තුඩ (සං. ශිඛා පා. සිඛා)

ශිථිල
[වි.] බුරුල්/ පහසු (සං. ශිථිල)

ශිර කපාලය
[නා.] හිස්කබල; ශීර්ෂ කපාලය (සං. ශිරඃකපාල)

ශිරච්ඡේදනය
[නා.] හිස සිඳීම; ශීර්ෂච්ඡේදනය (සං. ශීර්ෂච්ඡෙදන)

ශිරස
[නා.] ඉස; හිස/ ප්‍රධානයා (සං. ශිරස්)

ශිරාව
[නා.] රුධිර වාහිනිය; ලේ නහරය (පා. සං. සිරා සං. ශිරා)

ශිරෝධාතුව
[නා.] බුදුන්ගේ සිරස; සර්වඥ ශීර්ෂය

ශිරෝමණි
[නා.ප්‍ර.] සිළුමිණ; හිසෙහි පලඳින මැණික

ශිලා
[නා.ප්‍ර.] ගල; පර්වතය (සං. ශිලා)

ශිලා ගෝලය
[නා.] පෘථිවිය සෑදී ඇති කොටස් තුනෙන් එකක්

ශිලා ලේඛනය
[නා.] ගලේ කෙටූ ලිපිය

ශිලාස්තම්භය
[නා.] ගලින් කළ කණුව (සං. ශිලාස්තම්භ)

ශිල්පඥයා
[නා.] ශිල්ප ශාස්ත්‍ර පිළිබඳ මනා දැනුමක් ඇති තැනැත්තා

ශිල්ප ඥානය
[නා.] ශිල්ප ශාස්ත්‍ර පිළිබඳ නුවණ; ශිල්ප දැනුම

ශිල්පය
[නා.] විද්‍යා, කලා, සංගීත ආදි සියලු ම ශාස්ත්‍ර (සං. ශිල්ප)

ශිල්පායතනය
[නා.] ශිල්ප ශාස්ත්‍ර උගන්වන ස්ථානය

ශිල්පිනිය
[නා.] ශිල්ප දත් තැනැත්තිය

ශිව
[නා.ප්‍ර.] ශාන්තිය/ ඊශ්වරයා (සං. ශිව)

ශිවංකර
[වි.] සෙත සලසන; යහපත ඇති කරන (සං. ශිවකර, ශිවංකර)

ශිවභක්තිය
[නා.] ශිව දෙවියන් කෙරේ ඇති ශ්‍රද්ධාව (සං. ශිවභක්ති)

ශිශිර
[වි.] සිසිල්; සීතල (සං. ශිශිර)

ශිශිර ඍතුව
[නා.] ශීත කාලය; ශීත ඍතුව (සං. ශිශිර+ඍතු)

ශිශ්නය
[නා.] පුරුෂ ලිංගය (සං. ශිශ්න)

ශිෂ්ට
[වි.] උගත්; ප්‍රාඥ/ ශීලාචාර සම්පන්න; සභ්‍ය (සං. ශිෂ්ට)

ශිෂ්ටාචාරය
[නා.] සමාජයක පවතින ශිෂ්ට සම්පන්න බව; සභ්‍යත්වය (සං. ශිෂ්ටාචාර)

ශිෂ්‍යත්වය
[නා.] ශිෂ්‍යභාවය/ අධ්‍යයන කටයුතු සඳහා දෙන විශේෂ වරප්‍රසාදය (සං. ශිෂ්‍යත්‍ව)

ශිෂ්‍ය භටයා
[නා.] යුද්ධ ශිල්පය හදාරන ආධුනිකයා

ශිෂ්‍යභාවය
[නා.] ශිෂ්‍යයකු බවට පත්වීම

ශිෂ්‍යයා
[නා.] ඉගෙනීම ලබන්නා (සං. ශිෂ්‍ය)

ශිෂ්‍යානුශිෂ්‍ය පරපුර
[නා.] ආචාර්යවරයකුගේ ප්‍රධාන ශිෂ්‍යයාගේ සිට දෙවන, තුන්වන ආදි වශයෙන් වූ ශිෂ්‍ය පරම්පරාව

ශිෂ්‍යාව
[නා.] ඉගෙනීම ලබන්නිය; සිසුවිය

ශීකර
[නා.ප්‍ර.] සිහින් දිය බිඳු; වැහි පොද (සං. ශීකර)

ශීඝ්‍ර
[වි.] ඉක්මන්; හදිසි; වේගවත් (සං. ශීඝ්‍ර)

ශීඝ්‍රගාමී
[වි.] ඉක්මන් ගමන් ඇති; වේගවත් ව යන (සං. ශීඝ්‍රගාමීන්)

ශීත
[නා.ප්‍ර.] උෂ්ණත්වය අඩුබව; සිසිල (සං. ශීත)

ශීත ඍතුව
[නා.] ශීත කාලය

ශීතකරණය
[නා.] අයිස් පෙට්ටිය

ශීතල
[නා.ප්‍ර.] සිසිල/ මුතු ඇටය (සං. ශීතල)

ශීතෝෂ්ණ
[නා.ප්‍ර.] සිසිල් බව හා උණුසුම් බව (සං. ශීතොෂ්ණ)

ශීර්ෂච්ඡේදනය
[නා.] හිස ගසාදැමීම (සං. ශීර්ෂච්ඡෙදන)

ශීර්ෂ පාඨය
[නා.] ලිපි ලේඛන ආදියෙහි යොදන මාතෘකා පාඨය; සිරස්තලය/ ශබ්දකෝෂ ආදියෙහි ශීර්ෂ පදය

ශීර්ෂය
[නා.] හිස; ඔළුව/ මුදුන; ශිඛරය/ මාතෘකාව (සං. ශීර්ෂ)

ශීර්ෂාබාධ
[නා.ප්‍ර.] හිසේ රුදාව

ශීර්ෂාභරණය
[නා.] හිසෙහි පලඳන ආභරණය

ශීර්ෂාවරණය
[නා.] හිස් වැස්ම

ශීල
[නා.ප්‍ර.] හික්මීම/ ස්වභාවය; ගතිය (සං. ශීල)

ශීලාචාර
[වි.] සදාචාර සම්පන්න (සං. ශීල+ආචාර)

ශුක්‍ර
[නා.ප්‍ර.] පුරුෂ ධාතු (සං. ශුක්‍ර)

ශුක්‍රාණුව
[නා.] ශුක්‍ර ධාතුවේ ඇති පුරුෂ බීජය (සං. ශුක්‍ර+අණු)

ශුක්ල
[වි.] සුදු; ශ්වේත/ යහපත්/ චන්ද්‍ර මාසයේ පුර පක්ෂයට අයත් (සං. ශුක්ල)

ශුක්ල පක්ෂය
[නා.] චන්ද්‍ර මාසයෙහි පුර පක්ෂයේ තිථි හෙවත් දින 15 ක කාලය (සං. ශුක්ලපක්‍ෂ)

ශුණ්ඩ
[නා.ප්‍ර.] හොඬය/ ඇතැම් කෘමීන්ට පිහිටා ඇති තුඩ (සං. ශුණ්ඩ)

ශුද්ධ
[වි.] පිරිසිදු; පවිත්‍ර/ නොකැලැල්/ නිවැරදි/ පිරිසිදු (සං. ශුද්ධ)

ශුද්ධ ලාභය
[නා.] ව්‍යාපාරයක සියලු වියදම්වලින් පසු ඉතිරි වන ආදායම් කොටස

ශුද්ධාත්මය
[නා.] කිතු දහමේ දෙවියන් පිළිබඳ වන ත්‍රිවිධ ශුද්ධීන්ගෙන් එකක්

ශුද්ධාෂ්ටකය
[නා.] ආපෝ, තේජෝ, වායෝ, පඨවි, වර්ණ, රස, ගන්ධ, ඕජා යන රූප කලාප අට

ශුද්ධිපත්‍රය
[නා.] සෝදුපත

ශුද්ධිපත්‍රාවලෝකනය
[නා.] සෝදුපත් බැලීම

ශුද්ධිය
[නා.] පිරිසිදු බව; පවිත්‍රතාව/ සංස්කරණය; සංශෝධනය/ ඔසප් වීම (සං. ශුද්ධි)

ශුද්ධෝත්තම පියතුමා
[නා.] කතෝලික ආගමේ ප්‍රධාන පූජකයා; පාප්තුමා

ශුද්ධෝදන
[නා.ප්‍ර.] සුද්ධෝදන

ශුද්‍ර
[නා.ප්‍ර.] ශූද්‍ර

ශුනකයා, සුනඛයා
[නා.] බල්ලා (සං. ශුනක පා. සුනඛ)

ශුභ, සුභ
[වි.] හොඳ; යහපත්; මනෝඥ (සං. ශුභ පා. සුභ)

ශුභ ප්‍රාර්ථනා
[නා.ප්‍ර.] සුබ පැතුම (සං. ශුභ+ප්‍රාර්ථනා)

ශුභඵල, සුබපල
[නා.ප්‍ර.] යහපත් ප්‍රතිඵල (සං. ශුභඵල)

ශුභ මුහුර්තය
[නා.] යහපත් මොහොත

ශුභ සාධක, සුභ සාධක
[වි.] යහපත සලසා දෙන

ශුභ සාධනය, සුභ සාධනය
[නා.] යහපතට කටයුතු කිරීම

ශුභ සිද්ධිය, සුභ සිද්ධිය
[නා.] යහපත; සුභසාධනය

ශුභාරංචිය, සුභාරංචිය
[නා.] යහපත් පුවත

ශුභාශංසනය, සුභාසිංසනය
[නා.] යහපතක් වේවායි කරනු ලබන ආශිර්වාදය (සං. ශුභ+ආශංසන)

ශුභාභුභ, සුබාසුබ
[නා.ප්‍ර.] යහපත හා අයහපත (සං. ශුභාශුභ)

ශුභ්‍ර
[වි.] සුදු; ධවල; ශ්වේත (සං. ශුභ්‍ර)

ශුෂිර, සුෂිර, සුසිර
[නා.ප්‍ර.] සිදුර/ වස්දඬු, හොරණෑ, සක් ආදී වායු ධාරාවක් උපයෝගී කරගෙන හඬ උපදවන තූර්ය භාණ්ඩ (සං. ශුෂිර, සුෂිර පා. සුසිර)

ශුෂ්ක
[වි.] වේළී ගිය; වියළුණු/ නිර්ජල/ හිස්; නිසරු/ මලබද්ධය ඇති කරන (සං. ශුෂ්ක)

ශූද්‍ර, ශුද්‍ර
[නා.ප්‍ර.] පුරාණ භාරතයේ පැවති පහත් ම කුලයෙහි නාමය; චතුර්වර්ණ අතුරින් සිව්වැන්න (සං. ශුද්‍ර)

ශූන්‍ය
[වි.] හිස්; බොල් (සං. ශූන්‍ය)

ශූර
[වි.] දක්ෂ; සමර්ථ; බලවත් (සං. ශූර)

ශූරතාව
[නා.] දක්ෂතාව; තරගයකින් ලබන විශේෂ ජයග්‍රහණය (සං. ශූරතා)

ශූලය
[නා.] උල් ආයුධය; හෙල්ල/ දැවිල්ල; රුජාව (සං. ශූල)

ශෘංගය, ශෘඞ්ගය
[නා.] අඟ/ ස්තුපයක කොත් කැරැල්ල (සං. ශෘඞ්ග)

ශෘංගාර, ශෘඞ්ගාර
[වි.] අනුරාගය හා සම්බන්ධ; රාගනිශ්‍රිත (සං. ශෘඞ්ගාර)

ශෘගාල
[නා.ප්‍ර.] හිවලා (සං. ශෘගාල)

ශේඛරය
[නා.] හිසෙහි පලඳින මල් දම/ ඔටුන්න; කිරුළ/ මස්තකය; ශිඛාව/ මාලාව; මල්දම (සං. ශෙඛර)

ශේෂ
[වි.] ඉතිරි, අවශිෂ්ට/ මද; සුළු; අල්ප (සං. ශෙෂ)

ශේෂපත්‍රය
[නා.] අයවැය තුලනය කර දක්වන සටහන් පත

ශේෂමාත්‍ර
[වි.] ඉතා සුළු

ශෛල
[වි.] ගල් පිළිබඳ; ශෛලමය (සං. ශෛල)

ශෛලමය
[වි.] ගලින් කරන ලද; පාෂාණමය (සං. ශෛලමය)

ශෛලාසනය
[නා.] ගල් අසුන (සං. ශෛලාසන)

ශෛලීය, ශෛලිය
[නා.] රීතිය; විධිය; ක්‍රමය (සං. ශෛලී)

ශෛව
[වි.] ශිව දෙවියා හා සම්බන්ධ (සං. ශෛව)

ශෝකය, සෝකය
[නා.] චිත්ත සන්තාපය; කනගාටුව (සං. ශොක පා. සොක)

ශෝකජනක
[වි.] ශෝක උපදවන

ශෝකාකූල
[වි.] ශෝකයෙන් අවුල් වූ

ශෝකාලාප
[නා.ප්‍ර.] ශෝකී වචනය; අඳෝනාව (සං. ශොක+ආලාප)

ශෝචනීය
[වි.] අතිශය දුක්ඛදායක; ශෝක කටයුතු (සං. ශොචනීය)

ශෝථය
[නා.] යම් ආබාධයක් නිසා සිරුර හෝ සිරුරේ කොටසක් ඉදිමීම (සං. ශොථ)

ශෝධකයා
[නා.] පිරිසිදු කරන්නා (සං. ශොධක)

ශෝධනය
[නා.] කුණු සෝදා ඉවත් කිරීම; පවිත්‍ර කිරීම/ බැහැර කිරීම/ නිවැරදි කිරීම; සංශෝධනය (සං. ශොධන)

ශෝධ්‍යපත්‍රය
[නා.] ශුද්ධිපත්‍රය

ශෝඵය
[නා.] ශරීරයේ පටක තුළ ද්‍රව්‍ය රැස්වී ඉදිමීම (සං. ශොඵ)

ශෝභන, සෝභන
[වි.] බබළන; මනහර; අලංකාර (සං. ශොභන පා. සොභන)

ශෝභමාන
[වි.] අලංකාර

ශෝභාව
[නා.] බැබළීම (සං. ශොභා)

ශෝභාවත්
[වි.] ශෝභාව ඇති

ශෝභා සම්පන්න
[වි.] ශෝභාවෙන් යුක්ත; පියකරු

ශෝභිත, සෝභිත
[වි.] සරසන ලද; මනහර; අලංකාරවත් (සං. ශොභිත පා. සොභිත)

ශෝභිනී
[නා.ප්‍ර.] ශෝභමාන ස්ත්‍රිය; අලංකාර බව ඇති කරන්නිය (සං. ශොභිනී)

ශ්‍යාම
[නා.ප්‍ර.] කළුපාට/ රාග තාල ප්‍රභේදයක නාමය (සං. ශ්‍යාම)

ශ්‍යාමෝපාලි වංශය
[නා.] සියම් දේශයේ උපාලි හිමියන්ගෙන් පැවතෙන සඟ පරපුර

ශ්‍රද්ධාව
[නා.] බුද්ධාදි ගුණ පිළිගන්නා ස්වභාවය (සං. ශ්‍රද්ධා)

ශ්‍රමණයා
[නා.] තාපසවරයා/ පැවිදි බිමට ඇතුළත් උතුම් පුද්ගලයා (සං. ශ්‍රමණ)

ශ්‍රමදානය
[නා.] ස්වේච්ඡාවෙන් ශ්‍රමය වැය කිරීම

ශ්‍රමය
[නා.] මහන්සිය; ශක්තිය වැය කිරීම (සං. ශ්‍රම)

ශ්‍රම විභජනය
[නා.] ශ්‍රමය බෙදී යෑම

ශ්‍රමිකයා
[නා.] ශ්‍රමය යොදවන්නා

ශ්‍රවණගෝචර
[වි.] ඇසීමට ගොදුරු වූ (සං. ශ්‍රවණගොචර)

ශ්‍රවණය
[නා.] කන ඇසීම; සවන් දීම (සං. ශ්‍රවණ)

ශ්‍රවණාධාර
[වි.] ඇසීමට ආධාර වන

ශ්‍රවණාබාධිත
[වි.] කනෙහි ආබාධ සහිත

ශ්‍රවණිය
[වි.] ශ්‍රවණයට සුදුසු (සං. ශ්‍රවණිය)

ශ්‍රවණේන්ද්‍රිය
[නා.ප්‍ර.] ශබ්ද ඇසීමේ ඉන්ද්‍රියය; කන (සං. ශ්‍රවණෙන්‍ද්‍රිය)

ශ්‍රව්‍ය
[වි.] අසන; අසනසුලු (සං. ශ්‍රව්‍ය)

ශ්‍රාන්ත
[වි.] වෙහෙස වූ; විඩාපත් (සං. ශ්‍රාන්ත)

ශ්‍රාවක
[වි.] බුදුරජාණන් වහන්සේගේ වචනය පිළිපදින්නා වූ/ සවන් දෙන (සං. ශ්‍රාවක පා. සාවක)

ශ්‍රාවස්ති
[නා.ප්‍ර.] සැවැත්නුවර (සං. ශ්‍රාවස්ති)

ශ්‍රාව්‍ය
[වි.] ඇසිය යුතු; ශ්‍රවණය කළ යුතු (සං. ශ්‍රාව්‍ය)

ශ්‍රිතය, ශ්‍රීතය
[නා.] යමක ක්‍රියා කිරීම; හැසිරීම

ශ්‍රියාව
[නා.] සිරියාව; ශෝභාව (සං. ශ්‍රියා)

ශ්‍රීපාදස්ථානය
[නා.] සමනල කන්ද (සං. ශ්‍රීපාද+ස්ථාන)

ශ්‍රීමත්
[වි.] උසස්; ශ්‍රේෂ්ඨ (සං. ශ්‍රීමත්)

ශ්‍රීමුඛය
[නා.] බුදුරදුන්ගේ මුහුණ; බුදුරදුන්ගේ මුඛය

ශ්‍රීවිභූතිය
[නා.] මහත් වූ සම්පත

ශ්‍රැත
[වි.] අසන ලද; ශ්‍රවණය කළ (සං. ශ්‍රැත)

ශ්‍රැති අනුප්‍රාසය
[නා.] ශබ්ද මාධූර්යය සඳහා යම් රචනාවක සමාන ශබ්ද ඇති අකුරු ළඟ යෙදීම

ශ්‍රැතිගෝචර
[වි.] කනට ගොදුරුවන

ශ්‍රැතිය
[නා.] ඇසුනු දෙය; ශ්‍රවණය කළ දයෙ/ වේදය/ සංගීතයෙහි එක් ස්වරයක සිට අනික් ස්වරයක් දක්වා අන්තරයෙහි පවත්නා ශබ්දයන්ගේ වේග ප්‍රමාණය (සං. ශ්‍රැති)

ශ්‍රැතිසූචනාර්ථය
[නා.] ඇසූ බව ප්‍රකාශ කිරීමේ අර්ථය

ශ්‍රෑයමාන
[වි.] අසනු ලබන (සං. ශ්‍රෑයමාන)

ශ්‍රේඪිය
[නා.] ගණිතයෙහි ශ්‍රේණිය (සං. ශ්‍රෙඪි)

ශ්‍රේණිය
[නා.] සමූහය; පෙළ/ ව්‍යාපාරික ප්‍රජාව; වෙළඳ සංසදය/ පාසල් ළමයින් ඉගෙන ගන්නා පන්තිය/ සංඛ්‍යා පේළිය; සමාන්තර ශ්‍රේණිය (සං. ශ්‍රෙණි, ශ්‍රෙණි)

ශ්‍රේෂ්ඨ
[වි.] ඉතා උසස්; ඉතා උතුම් (සං. ශ්‍රෙෂ්ඨ)

ශ්‍රේෂ්ඨාධිකරණය
[නා.] උසස් අධිකරණ සභාව

ශ්‍රෝණිමේඛලාව
[නා.] කොඳු ඇට පෙළ අවසානයේ උකුළ ප්‍රදේශය හා සම්බන්ධ ඇට පිහිටීම

ශ්‍රෝණිය
[නා.] උකුළ; කටිය (සං. ශ්‍රොණි)

ශ්‍රෝත
[නා.ප්‍ර.] කන/ සැඬ දිය පහර (සං. ශ්‍රොත)

ශ්‍රෝතාපත්ති
[නා.ප්‍ර.] නිවන කරා නොවරදවා ගෙන යන මාර්ගය නමැති සැඬ දිය පහරට පැමිණීම

ශ්‍රෝතෘ
[වි.] අසන; සවන්දෙන

ශ්‍රෝතේන්ද්‍රිය
[නා.ප්‍ර.] කන (සං. ශ්‍රොත+ඉන්‍ද්‍රිය)

ශ්ලිෂ්ට
[වි.] වැදලඳගත්; එකතු වූ/ කැටි ගැසුණු/ සිලුටු (සං. ශ්ලිෂ්ට)

ශ්ලේෂාර්ථය
[නා.] අරුත් දෙකක් ඇතිවීම

ශ්ලේෂාලංකාර
[නා.ප්‍ර.] සමාන රූප ඇති පදවලින් අර්ථ දෙකක් හෝ වැඩි ගණනක් හෝ නංවන කාව්‍යාලංකාරය

ශ්ලේෂ්මලය
[නා.] සෙම (සං. ශ්ලෙෂ්මල)

ශ්ලෝකය
[නා.] සිලෝව/ ස්තුතිය; ප්‍රශංසාව (සං. ශ්ලොක)

ශ්වසනය
[නා.] හුස්ම ගැනීම හා පිට කිරීම (සං. ශ්වසන)

ශ්වසනේන්ද්‍රිය
[නා.ප්‍ර.] ශ්වසනය සඳහා උපයෝගී වන ඉන්ද්‍රියය

ශ්වාසනාලිකාව
[නා.] ශ්වාසනාලයේ තිබෙන ප්‍රධාන ශාඛා දෙකෙන් එකක්

ශ්වේත
[නා.ප්‍ර.] සුදු පාට; එළ පැහැය (සං. ශ්වෙත)

ශ්වේතච්ඡත්‍ර
[නා.ප්‍ර.] සුදු කුඩය; සේසත (සං. ශ්වෙතච්ඡත්‍ර)

ශ්වේතාණුව
[නා.] සුදුපාට අණුවලින් යුත් රුධිරය

ෂට්, ෂඩ්
[නා.ප්‍ර.] හය; සය (සං. ෂට්, ෂඩ්)

ෂට්භාෂා, ෂඩ්භාෂා
[නා.ප්‍ර.] භාෂා හය; සංස්කෘත, ප්‍රාකෘත, මාගධි, පෛශාචි, ශෞරසේනි හා අපභ්‍රංශ (සං. ෂඩ්භාෂා)

ෂට් ශාස්තෘ
[නා.ප්‍ර.] බුද්ධ කාලයේ විසූ අන්‍ය ශාස්තෘවරුන් සය දෙනා (සං. ෂට්ශාස්ත්‍රීන්)

ෂටශ්‍ර, ෂඩස්‍ර
[වි.] පැති හයකින් යුත්; කෝණ හයකින් යුත් (සං. ෂඩශ්‍ර, ෂඩස්‍ර)

ෂඩායතන
[නා.ප්‍ර.] විදර්ශනා ඥානය වැඩීමට භූමි වූ ධර්ම සළායතනය (සං. ෂඩායතන)

ෂෂ්ට, ෂෂ්ටි
[නා.ප්‍ර.] හැට (සං. ෂෂ්ට, ෂෂ්ටි)

ෂෂ්ඨ
[නා.ප්‍ර.] හය; හයවැන්න (සං. ෂෂ්ඨ)	

ෂෂ්ඨි
[නා.ප්‍ර.] සවන විභක්තිය; සම්බන්ධ විභක්තිය

ෂෝඩශ
[නා.ප්‍ර.] දහසය; සොළස (සං. ෂොඩශ)

සංකථනය
[නා.] සමූහ කථනය (සං. සංකථන)

සංකරණය
[නා.] මුසු වීම; සංකලනය; මිශ්‍රණය (සං. සඞ්කරණ)

සංකර්ෂණය
[නා.] ඇදීම; ඉවතට ගැනීම (සං. සඞ්කර්ෂණ)

සංකලනය
[නා.] එකතුව; මිශ්‍ර වීම (පා. සං. සඞ්කලන)

සංකල්පනාව
[නා.] යහපත් අදහස; සිතිවිල්ල; චින්තනය (පා. සං. සංකල්පනා)

සංකල්පය
[නා.] අදහස; සිතිවිල්ල; සම්මතය (සං. සඞ්කල්ප)

සංකාව
[නා.] සැකය; අනුමානය (පා. සංකා)

සංකීර්ණ
[වි.] සරල නොවූ; විවිධ ලක්ෂණයන්ගෙන් යුක්ත (සං. සඞ්කීර්ණ)

සංකීර්තන
[නා.ප්‍ර.] ගෞරව සම්මානය/ සංගීත ප්‍රසංග ක්‍රමයක් (සං. සඞ්කීර්තන)

සංකුචනය
[නා.] කුඩා වීම; හැකිළීම (පා. සං. සඞ්කුචන)

සංකුපථ
[නා.ප්‍ර.] වැල්වල එල්ලී යා යුතු පාර (පා. සංකුපථ)

සංකුල
[වි.] අවුල් වූ/ තදබද වූ (පා. සං. සඞකුල)	

සංකේත
[නා.ප්‍ර.] සලකුණ; නිමිත්ත (සං. සඞ්කෙත පා. සංකෙත)

සංකේන්ද්‍රණය
[නා.] එක් ස්ථානයකට රාශිභූත කිරීම

සංකෝචනය
[නා.] හැකිළීම; තිබෙන ප්‍රමාණයෙන් කුඩා වීම (පා. සං. සඞ්කොචන)

සංක්‍රමණ
[වි.] ආගමන විගමන; මාරු වන/ බෝවන (සං. සඞ්ක්‍රමණ)

සංක්‍රාන්තිය
[නා.] පවතින තත්ත්වයෙන් වෙනස් වීම (සං. සඞ්ක්‍රාන්ති)

සංක්ලිෂ්ට
[වි.] කිලිටි; අපිරිසිදු (සං. සඞ්කලිෂ්ට පා. සංකිලිට්ඨ)

සංක්ලේශ
[වි.] කිලිටි කරන; කෙලෙස් පිළිබඳ (සං. සංක්ලෙශ පා. සංකිලෙස)

සංක්ෂය
[නා.ප්‍ර.] ගෙවී යෑම; ක්ෂය වීම (සං. සංක්‍ෂය)

සංක්ෂිප්ත
[වි.] කෙටි; ලුහුඬු (සං. සංක්‍ෂිප්ත)

සංක්ෂේප
[වි.] කෙටි; ලුහුඬු; එකට සම්බන්ධ කළ (සං. සංක්‍ෂෙප)

සංක්ෂේපණය
[නා.] කෙටියෙන් පැවසීම (සං. සංක්‍ෂෙපණ)

සංක්ෂෝභණය
[නා.] කැලඹීම; නොසන්සුන් බව (සං. සංක්‍ෂොභණ)

සංක්ෂෝභය
[නා.] කැලඹීම; කලබලය/ සෙලවීම (සං. සංක්‍ෂොභ)

සංඛත
[වි.] සංස්කරණය කරන ලද (පා. සංඛත සං. සඞ්ඛත)

සංඛය, ශංඛය
[නා.] හක්ගෙඩිය; සක; ශඞ්ඛය (පා. සංඛ සං. ශඞ්ක)

සංඛාර
[නා.ප්‍ර.] කුසල අකුසල කර්ම (පා. සඞ්ඛාර)

සංඛෙය්‍ය
[වි.] ගණන් කළ හැකි (පා. සඞ්ඛෙය්‍ය)

සංඛ්‍යාත
[වි.] කියන ලද/ ගණන් ගන්නා ලද/ අන්තර්ගත (පා. සං. සඞ්ඛ්‍යාත)

සංඛ්‍යාන
[වි.] සංඛ්‍යා පිළිබඳ වූ

සංඛ්‍යාපථය
[නා.] ගණන් කිරීමේ සීමාව

සංඛ්‍යාලේඛන
[නා.ප්‍ර.] ක්‍රමවත් ව හා විද්‍යානුකූල ව රැස් කළ ගණන් විස්තර

සංඛ්‍යාව
[නා.ප්‍ර.] ගණන; ගණනක් දක්වන සංකේතය (පා. සං. සඞ්ඛ්‍යා)

සංග
[නා.ප්‍ර.] 1. ඇල්ම; කෙලෙස්/ සන්සුන් බව (පා. සං. සඞ්ග) 2. සමූහය/ සංඝයා/ එක්රොක් වීම (පා. සඞ්ඝ)

සංගණනය
[නා.] සංඛ්‍යාලේඛන සකස් කිරීම සඳහා කරනු ලබන ගණන් බැලීම

සංගණිකාව
[නා.] එකට විසීම (භික්ෂූන්)/ සමාජය (පා. සඞ්ගණිකා)

සංගත
[වි.] එක් වූ/ සුදුසු/ ඇලුණු/ පරිපූර්ණ (පා. සං. සඞ්ගත)

සංගතිය
[නා.] එක්වීම; සමගිය/ ඉබේ සිදුවන දෙය/ ගැළපීම (පා. සං. සඞ්ගති)

සංගදිය
[නා.] හේතුව; කාරණය/ අකරතැබ්බය (දෙ. சங்கதி)

සංගමනය
[නා.] එකතු වීම; රැස්වීම (සං. සඞ්ගමන)

සංගමය
[නා.] එක් වීම; සංවාසය; සමිතිය (පා. සං. සඞ්ගම)

සංගමශීලී
[වි.] සාමූහික වාසයට කැමති

සංගායනාව
[නා.] එකට රැස් ව කීම; සාකච්ඡා සභාව (පා. සං. සඞ්ගායනා)

සංගාහක
[වි.] රැස් කරන; සංග්‍රහ කරන (පා. සංගාහක)

සංගිලි
[වි.] දම්වැලින් තැනූ (දෙ. சங்கிலி)

සංගීතඥයා
[නා.] සංගීත ශාස්ත්‍රය හදාළ තැනැත්තා

සංගුණකය
[නා.] එකතුව (සං. සංගුණක)

සංගෘහීත
[වි.] රැස් කළ/ ඇතුළත් කළ/ උපකාර කළ (සං. සඞ්ගෘහීත)

සංග්‍රාමය
[නා.] යුද්ධය; සටන (සං. සඞ්ග්‍රාම)

සංඝ
[නා.ප්‍ර.] භික්ෂූන් වහන්සේ/ සමූහය; පිරිස (පා. සඞ්ග)

සංඝගණ
[නා.ප්‍ර.] භික්ෂු සමූහය

සංඝගත දක්‍ෂිණාව
[නා.] සඟ සතු කොට පුදන දානය

සංඝටකය
[නා.] අවයවය; අංගය (සං. සඞ්ඝටක)

සංඝටනය
[නා.] එකට සම්බන්ධ වීම; එකට ගැටීම/ සංයුතිය (සං. සඞ්ඝටන)

සංඝට්ටනය
[නා.] එකිනෙක ගැටීම; අන්‍යෝන්‍ය වශයෙන් බලපෑම/ ඝර්ෂණය/ ගැළපීම (පා. සං. සඞ්ඝට්ටන)

සංඝනනය
[නා.] ඝන බවට පත් වීම

සංඝභේදය
[නා.] සංඝයා අතර සමගිය නැති කිරීම (පා. සං. සඞ්ඝභෙද)

සංඝර්ෂණය
[නා.] එකිනෙක ගැටීම; ඇතිල්ලීම; ගෙවී යෑම (සං. සංඝර්ෂණ)

සංඝාට
[නා.ප්‍ර.] යුග්මය; යුගලය (පා. සඞ්ඝාට)

සංඝාටිය
[නා.] සඟළ සිවුර; දෙපට සිවුර (පා. සඞ්ඝාටි)

සංඝාතය
[නා.] සමූහය/ නැසීම/ නරකයක නාමයක්/ කාව්‍ය බන්ධන විශේෂයක් (පා. සං. සඞ්ඝාත)

සංඝාදිශේෂ
[නා.ප්‍ර.] භික්ෂූන් උදෙසා දේශිත ඇවැත් විශේෂයක් (පා. සඞ්ඝාදිසෙස)

සංඝානුස්මෘති
[නා.ප්‍ර.] සඟුන් ගුණ නැවත නැවත සිහි කිරීම (පා. සඞ්ඝානුස්සති)

සංඝාරාමය
[නා.] භික්‍ෂු ආවාසය (පා. සඞ්ඝාරාම)

සංචය
[නා.] රැස්වීම; එකතුව/ ගබඩාව/ ගබඩා කළ දේ (පා. සඤ්චය)

සංචයන
[වි.] එකතු වන; එක්රැස් වන (සං. සංචයන)

සංචරණ
[වි.] එහා මෙහා යන; පණිවුඩ එහා මෙහා ගෙන යන (පා. සඤ්චරණ)

සංචලන
[වි.] ගමන් කරන (සං. සංචලන පා. සඤ්චලන)

සංචිත
[වි.] රැස් කළ (පා. සඤ්චිත සං. සංචිත)

සංජානනය
[නා.] හැඳිනීම; ප්‍රත්‍යක්ෂය (පා. සඤ්ජානන)

සංඥාපනය
[නා.] හැඳින්වීම (සං. සංඥාපන)

සංඥාව
[නා.] සිහිය; හැඳිනීම/ නම/ ලකුණ/ අවබෝධය/ ප්‍රබෝධකය (සං. සංඥා)

සංඥිත
[වි.] සංඥා කළ; නම් ඇති/ හඳුන්වා දුන්; ලකුණු කළ (සං. සංඥිත)

සංඥේය
[වි.] සිතාමතා කරන; ඕනෑකමින් සිදු වන (සං. සංඥෙය)

සංතරණය
[නා.] එතෙර ව යෑම

සංතුලන
[වි.] සමබර වන

සංතෘප්ත
[වි.] සතුටට පත්; ධාරිතාව ඇති තරමට පිරී ගිය (සං. සංතෘප්ත)

සංදිග්ධ
[වි.] ව්‍යාකුල වූ අර්ථ ඇති (සං. සංදිග්ධ)

සංදේහ
[නා.ප්‍ර.] සැකය/ කාව්‍යාලංකාරයක නාමය (සං. සංදෙහ)

සංධ්වනිය
[නා.] සමූහ ගායනය සහ වාදනය

සංයත
[වි.] දමනය කරන ලද; සංයමයට පත් (පා. සං. සංයත)

සංයමය
[නා.] හික්මීම; සන්සුන් බව (පා. සං. සංයම)

සංයුක්ත
[වි.] කොටස් කිහිපයකින් යුක්ත වූ; එකට මිශ්‍ර වූ (සං. සංයුක්ත)

සංයුක්තාක්ෂර
[නා.බහු.] බැඳි අකුරු

සංයුජතාව
[නා.] හයිඩ්‍රජන් පරමාණුවකට හෝ ඊට සම වන වෙනත් දෙයකට හෝ අනුව පරමාණුවක හෝ කාණ්ඩයක සංයෝජනය වීමේ බලය

සංයුතිය
[නා.] යම් ද්‍රව්‍යයක අඩංගු මූලද්‍රව්‍යයන් හෝ සංයෝග පිළිබඳ විස්තරය; යමක් සකස් ව ඇති ආකාරය

සංයෝජනය
[නා.] බැඳීම; එක්වීම (පා. සං. සංයොජන)

සංරක්ෂණ
[වි.] මනා සේ රකින; ආරක්ෂා කරන (සං. සංරක්‍ෂණ)

සංලක්ෂණය
[නා.] හඳුනාගැනීම (සං. සංලක්‍ෂණ)

සංලක්ෂ්‍යය
[නා.] විශේෂ සටහන (සං. සංලක්‍ෂ්‍ය)

සංලග්න
[වි.] එකට ඇලුණු (සං. සංලග්න)

සංලාපය
[නා.] එක් ව කථා කිරීම (සං. සංලාප පා. සල්ලාප)

සංවත්සරය
[නා.] වර්ෂය; වර්ෂ පූර්ණ උත්සවය (සං. සංවත්සර)

සංවරණය
[නා.] හික්මීම; කාය, වාග් සංවරය (පා. සං. සංවරණ)

සංවර්ණනාව
[නා.] අර්ථ සැපයීම (සං. සංවර්ණන)

සංවර්ධනය
[නා.] දියුණුව (සං. සංවර්ධන)

සංවහනය
[නා.] රත් වූ තාප ධාරා මඟින් තාපය ගමන් කිරීම (සං. සංවහන)

සංවාදය
[නා.] දෙදෙනකු අතර පවතින සාකච්ඡාව; දෙබස (සං. සංවාද)

සංවාසය
[නා.] එක් ව විසීම/ මෙවුන්දම (පා. සං. සංවාස)

සංවිග්න
[වි.] සංවේගයට පැමිණි; කැලඹුණු; උදම් වූ (සං. සංවිග්න)

සංවිධානය
[නා.] ක්‍රමවත් ව කටයුතු යෙදීම/ පිළිවෙළක් ඇති කාර්ය මණ්ඩලය; හවුල; එකතුව (සං. සංවිධාන)

සංවිධායකයා
[නා.] කටයුතු ක්‍රමානුකූල ව සැලසුම් කරන්නා

සංවිභාගය
[නා.] තම ප්‍රයෝජනයට ඇති දෙයින් බෙදා දීම (පා. සං. සංවිභාග)

සංවීක්ෂණය
[නා.] ඉතා සුපරීක්ෂාකාරී ව බැලීම (සං. සංවීක්‍ෂණ)

සංවෘත
[වි.] සංවර වූ/ වැසුණු (සං. සංවෘත)

සංවෘති
[වි.] නිශ්චය කරන ලද; සම්මත වූ (සං. සංවෘති)

සංවේදනය
[නා.] ඉන්ද්‍රියයන් මාර්ගයෙන් දැනගැනීම (සං. සංවෙදන)

සංවේදි, සංවේදී
[වි.] සියුම් දේ දැනෙන (සං. සංවෙද)

සංවේදිතාව, සංවේදීතාව
[නා.ප්‍ර.] ප්‍රතික්‍රියා පෙන්වීමට ඇති ශක්තිය

සංවේශනය
[නා.] මෙවුන්දම

සංශය
[නා.ප්‍ර.] සැකය; අවිශ්වාසය (සං. සංශය)

සංශෝධනය
[නා.] පිරිසිදු කිරීම; අඩුපාඩු සකසා ශුද්ධ කිරීම (සං. සංශොධන)

සංශෝධිත
[වි.] දෝෂ හා අඩුපාඩු නිවැරදි කළ

සංශ්ලේෂ
[වි.] මිශ්‍ර වීම සම්බන්ධ; ද්‍රව්‍ය සංකලනයෙන් යුතු; කෘත්‍රිම (සං. සංශ්ලෙෂ)

සංශ්ලේෂණ
[වි.] සංයෝගාත්මක; කෘත්‍රිම (සං. සංශ්ලෙෂණ)

සංසක්ත
[වි.] ඇලුණු; එක් වූ (සං. සංසක්ත)

සංසන්දනය, සන්සන්දනය
[නා.] සමාන අසමානකම් විමසා බැලීම (පා. සංසන්‍දනා)

සංසරණය
[නා.] හැසිරීම/ මුදල් වැනි දෙයක පැතිරීමේ ප්‍රමාණය (සං. සංසරණ)

සංසර්ගය
[නා.] එක්වීම; මෛථුනය (සං. සංසර්ග)

සංසල
[වි.] වෙවුලන; චංචල (පා. චඤ්චල සං. චංචල)

සංසිද්ධිය
[නා.] අදහස් ඉටුවීම/ සිදුවීම (පා. සං. සංසිද්ධි)

සංසිඳෙනවා, සන්සිදෙනවා
[ක්‍රි.] සමනය වෙනවා; නිවී යනවා

සංඍෂ්ට
[වි.] මිශ්‍ර/ මෙවුන්දම්හි හැසිරෙන (සං. සංඍෂ්ට)

සංසේචනය
[නා.] ලිංගික වශයෙන් වෙනස් වූ ජන්මාණු දෙකක එක්වීම

සංස්කරණය
[නා.] සකස් කිරීම (සං. සංස්කරණ)

සංස්කාරය
[නා.] හේතුප්‍රත්‍ය ධර්ම/ සකස් කිරීම/ උපත (සං. සංස්කාර)

සංස්කෘත
[නා.ප්‍ර.] සංස්කෘත භාෂාව/ සකස් කරන ලද්ද (සං. සංස්කෘත)

සංස්කෘතික
[වි.] සංස්කෘතියට අයත්

සංස්කෘතිය
[නා.] සකස් කරගත් දෙය; සමාජයක හැඩගැස්ම (සං. සංස්කෘති)

සංස්තවය
[නා.] එක් ව විසීම; තෘෂ්ණාව (සං. සංස්තව)

සංස්ථාන
[නා.ප්‍ර.] රූප සොබාව; මනා පිහිටීම; කඩවසම් බව (සං. සංස්ථාන)

සංස්ථාපනය
[නා.] මනා කොට පිහිටුවීම/ ව්‍යවස්ථාව/ සංවිධානය (සං. සංස්ථාපන)

සංස්ථාපිත
[වි.] මනා සේ පිහිටුවන ලද/ නීතිගත කරන ලද (සං. සංස්ථාපිත)

සංස්ථාව
[නා.] නීත්‍යනුකූල ව පිහිටුවන ලද ආයතනය (සං. සංස්ථා)

සංස්ථිතිය
[නා.] වෙනස් නොවී පැවතීම (සං. සංස්ථිති)

සංස්පර්ශය
[නා.] එකට ගැටීම (සං. සංස්පර්ශ)

සංස්පෘෂ්ඨ
[වි.] ස්පර්ශ කරන ලද; ගැටුණු; ගෑවුණු

සංස්වේදජ
[නා.ප්‍ර.] තෙතමනින් ඉපදීම

සංහත
[වි.] එක් වූ; ඒකාබද්ධ වූ (සං. සංහත)

සංහරණය
[නා.] එක් කිරීම; නැසීම (සං. සංහරණ)

සංහිතාව
[නා.] අක්ෂර සන්ධි වී ගැළපීම/ එක් රැස් කිරීම/ වේද ග්‍රන්ථය/ සංග්‍රහය (සං. සංහිතා)

සංහිඳියාව
[නා.] සමථයකට පත්වීම

සකල
[වි.] සියලු; සමස්ත (පා. සං. සකල) [නා.ප්‍ර.] කුරුල්ලා (පා. සකුණ)

සකි, සිකි
[නා.ප්‍ර.] යහළුවා; මිත්‍රයා (පා. සං. සඛි)

සකුණ, ශකුන
[නා.ප්‍ර.] කුරුල්ලා/ කොවුලා/ ළිහිණියා (පා. සකුණ සං. ශකුන)

සකෘදාගාමී
[නා.ප්‍ර.] කාම භවයට උත්පත්ති වශයෙන් එක්වරක් පැමිණෙන ආර්යයා (සං. සකෘදාගාමීන් පා. සකදාගාමි)

සක්කය
[නා.] අල්ලුව/ කුඩා ගල්කැබැල්ල

සක්කර
[නා.ප්‍ර.] කැට සීනි/ උක්පැණියෙන් කළ හකුරු/ කුඩා ගල්කැට (පා. සක්ඛරා සං. ශර්කර)

සක්කිලි, සක්කලි
[නා.ප්‍ර.] දෙමළ කුලයක නාමයක් (දෙ. சக்கிலி)

සක්මන
[නා.] එහා මෙහා ඇවිදීම/ සක්මන් කරන ස්ථානය (පා. චඞ්කමන)

සක්‍රිය
[වි.] ක්‍රියාකාරී

සක්වළ
[නා.] ලෝකධාතුව (සං. චක්‍රවාට)

සක්වාළිහිණියා
[නා.] ජලචර පක්ෂි විශේෂයක්

සඛී
[නා.ප්‍ර.] මිත්‍රයා/ යෙහෙළිය (සං. සඛින්, සඛී)

සග
[නා.ප්‍ර.] 1. සඞ්ඝයා (පා. සංඝ) 2. දෙව්ලොව (පා. සග්ග සං. ස්වර්ග) 3. පරිච්ඡේදය; සර්ගය (පා. සග්ග සං. සර්ග) 4. යහළුවා [වි.] තරුණ; බාල

සඟ
[නා.ප්‍ර.] සමූහය/ සංඝයා වහන්සේ/ ඇලීම (පා. සං. සඞ්ඝ)

සඟගණ
[නා.ප්‍ර.] භික්‍ෂු සමූහය

සඟරා
[නා.ප්‍ර.] සංග්‍රහය; එකතුව; ගොනුව/ සත්කාරය (සං. සඞ්ග්‍රහ)

සඟවනවා
[ක්‍රි.] ආරක්ෂා කොට තබනවා; වසා තබනවා/ පෙන්නුම් කරනවා (පා. සඞ්ගොපෙති)

සඟසරණ
[නා.ප්‍ර.] සංඝයා ම උතුම් පිහිට කොට තැකීම

සඟළ, සඟල
[නා.ප්‍ර.] යුගලය/ දෙපට සිවුර (පා. සඞ්ඝාටි)

සඟිය
[නා.] එකතුව; කාණ්ඩය (පා. සංගීති)

සචේතනික
[වි.] සිතිවිලි සහිත

සජ්ජිත
[වි.] සැරසුණු (පා. සං. සජ්ජිත)

සජ්ඣායනය
[නා.] එක් ව ගායනා කිරීම (පා. සජ්ඣායන)

සඤ්ඤකය
[නා.] හ්‍රස්ව අනුනාසිකයන් සමඟ බැඳුණු අක්ෂරය (පා. සඤ්ඤක)

සටහන
[නා.] සලකුණ; සංකේතය/ මාර්ගය (පා. සණ්ඨාන)

සට්ටම්බි
[නා.ප්‍ර.] රජ වාසලේ නාන ගෙයි මෙහෙකරුවා/ කතෝලික දේවස්ථානවල ලේඛන භාරව සිටි තැනැත්තා (දෙ. சட்டம்பி)

සට්ඨි
[නා.ප්‍ර.] හැට (පා. සට්ඨි)

සඨ
[නා.ප්‍ර.] කපටිබව (පා. සඨ)

සණ
[නා.ප්‍ර.] 1. මොහොත; ක්ෂණය (පා. ඛණ සං. ක්‍ෂණ) 2. උරගල/ හණගල 3. හණ ගස (පා. සාණ) 4. සැණකෙළිය

සණ්ඩුව
[නා.] රණ්ඩුව; කලහය (දෙ. சண்டை)

සතත
[නා.ප්‍ර.] 1. මහා බ්‍රහ්මයා 2. උණ රෝගය [වි.] නිතර (පා. සතත)

සතතභ්‍යාසය
[නා.] නිරන්තරයෙන් පුහුණු වීම

සතර බණවර
[නා.ප්‍ර.] සූත්‍ර පිටකයෙන් සංග්‍රහ කරන ලද පරිත්‍රාණ දේශනාව; පිරිත් පොත් වහන්සේ

සතර බ්‍රහ්ම විහරණ
[නා.ප්‍ර.] මෙත්තා, කරුණා, මුදිතා, උපේක්ෂා යන භාවනා සතර

සතළොස්
[නා.ප්‍ර.] දහහත

සතිපට්ඨානය
[නා.] සිහිය පිහිටුවීම (පා. සතිපට්ඨාන)

සතී
[නා.ප්‍ර.] පතිවත රකින ස්ත්‍රිය/ වෘත්තයක නාමය/ සති පූජාව (පා. සං. සතී)

සත්කුළු පව්ව, සත්කුළ පව්ව
[නා.] මහාමේරු පර්වතය වටා ඇතැයි සැලකෙන පර්වත හත (සං. සප්තකූට පර්වත)

සත්තාව
[නා.] විද්‍යමාන බව; ඇත්ත වශයෙන් ම තිබෙන බව; සැබෑව (සං. සත්තා)

සත්ත්වයා, සත්වයා
[නා.] පුද්ගලයා; ජීවයක් ඇති තැනැත්තා (සං. සත්ත්‍ව)

සත්ත්වෝද්‍යානය, සත්වෝද්‍යානය
[නා.] වන සතුන් සඳහා වෙන් වූ උයන

සත්ථ
[නා.ප්‍ර.] තවලම; සාත්තුව/ ආයුධය (පා. සත්‍ථ)

සත්පුරුෂ
[වි.] ගුණවත්; යහපත් (සං. සත්පුරුෂ පා. සප්පුරිස)

සත්‍යය
[නා.] යථා තත්ත්වය (සං. සත්‍ය පා. සච්ච)

සත්‍යාවබෝධය
[නා.] ආර්ය සත්‍ය දැන ගැනීම

සත්‍යේක්ෂණය
[නා.] හරි වැරදි බැලීම

සත්ත්වයා
[නා.] සත්ත්වයා

සත්වෝද්‍යානය
[නා.] සත්ත්වෝද්‍යානය

සද
[නා.ප්‍ර.] ශබ්දය (සං. ශබ්ද)

සදත්
[නා.ප්‍ර.] 1. ශබ්දාර්ථය (සං. ශබ්දාර්ථ) 2. ඡද්දන්ත කුලයට අයත් හස්තියා (පා. ඡද්දන්ත)

සදන
[නා.ප්‍ර.] ගෙය (පා. ඡදන) [වි.] ධනය සහිත

සදර්ථ
[වි.] යහපත්

සදල
[නා.ප්‍ර.] කුසතණ/ නිල්පාට තණකොළ/ හල් ගස (පා. සද්දල)

සදා
[නි.] හැම කල්හි (සං. සදා)

සදාචාරය
[නා.] යහපත් පැවැත්ම; නිවැරදි හැසිරීම

සදාතන
[වි.] සදාකාලික

සදානුස්මරණය
[නා.] හැම කල්හි ම සිහිපත් කිරීම

සදාශ්‍රය
[නා.] යහපත් ඇසුර

සදුපදේශ
[නා.] යහපත් උපදේශය

සදෘශ
[වි.] එක හා සමාන (සං. සදෘශ)

සද්ගුණ
[නා.ප්‍ර.] යහපත් ගුණය

සද්දන්තයා
[නා.] විශාල ශරීරයක් ඇති සත්ත්වයා/ ඡද්දන්ත කුලයේ ඇතා (පා. ඡද්දන්ත)

සද්ධර්මය
[නා.] සත්පුරුෂ ධර්මය (සං. සද්ධර්ම පා. සද්ධම්ම)

සද්ධාව
[නා.] ශ්‍රද්ධාව; සැදැහැය (පා. සද්ධා සං. ශ්‍රද්ධා)

සද්භාවය
[නා.] ඇති බව/ මනා ස්වභාවය; යහපත් බව (සං. සද්භාව)

සධාතුක
[වි.] ධාතු සහිත (පා. සධාතුක)

සනරාමර
[වි.] මිනිසුන් හා දෙවියන් සහිත

සනාතන
[වි.] සැමදා පවතින; ස්ථිර (සං. සනාතන)

සනාථ
[වි.] ස්වාමියා සහිත/ ඔප්පු කළ හැකි (පා. සං. සනාථ)

සනිටුහන
[නා.] නිශ්චය; තීරණය (පා. සන්නිට්ඨාන)

සනීපය
[නා.] නිරෝගභාවය

සනීපාරක්ෂක
[වි.] සෞඛ්‍යය ආරක්ෂා කරන

සන්
[නා.ප්‍ර.] 1. විඤ්ඤාණය; හැඟීම; සිහිය/ ලකුණ (පා. සඤ්ඤා සං. සංඥා) 2. නාදය; හඬ (සං. සවන) 3. ස්නේහය (සං. ස්නෙහ) [වි.] 1. වැසුණු (පා. සං. ඡන්න) 2. ශාන්ත (පා. සන්ත සං. ශාන්ත)

සන්තක
[වි.] සතු; අයිති

සන්තතිය
[නා.] පරම්පරාව

සන්තප්ත
[වි.] බෙහෙවින් තැවුණු (සං. සන්තප්ත)

සන්තර්පණය
[නා.] සංග්‍රහ කිරීම; පිනවීම (සං. සන්තර්පණ)

සන්තානය
[නා.] සිත (පා. සං. සන්තාන)

සන්තාපය
[නා.] දැඩි උෂ්ණය/ සිත් තැවුල (පා. සං. සන්තාප)

සන්තීරණය
[නා.] අරමුණු විමසන්නා වූ සිත (පා. සන්තීරණ)

සන්තුෂිත
[නා.ප්‍ර.] තුසිත දෙව්ලොව (පා. සන්තුසිත සං. සන්තුෂිත)

සන්තුෂ්ට
[වි.] සතුටු වූ (සං. සන්තුෂ්ට)

සන්තෘප්ත
[වි.] සෑහීමකට පත්; සතුටු වූ/ උපරිම ප්‍රමාණයට පිරුණු (සං. සංතෘප්ත)

සන්තෝෂය, සන්තෝසය
[නා.] ප්‍රීතිය; සතුට (සං. සන්තොෂ පා. සන්තොස)

සන්තෝසම
[නා.] තෑග්ග; දීමනාව (දෙ. சந்தோஷம்)

සන්ත්‍රාසය
[නා.] තැතිගැනීම (සං. සන්ත්‍රාස)

සන්ථරණය
[නා.] ඇතිරිල්ල (පා. සන්‍ථරණ)

සන්ථවය
[නා.] ඇසුරු කිරීම/ සංසර්ගය (පා. සන්‍ථව)

සන්ථාගාරය
[නා.] රැස්වීම් ශාලාව (පා. සන්‍ථාගාර)

සන්දර්භය
[නා.] රචනා විලාසය/ සංගතය; අන්තර්ගතය (සං. සන්‍දර්භ)

සන්දර්ශනය
[නා.] ප්‍රදර්ශනය; දැක්වීම (සං. සංදර්ශන)

සන්දිග්ධ
[නා.] සැකය/ කාව්‍ය දෝෂයක නාමය (සං. සංදිග්ධ)

සන්දීපක, සංදීපක
[වි.] පවසන; දක්වන (පා. සන්‍දීපක සං. සංදීපක)

සන්දීපනය, සංදීපනය
[නා.] දැල්වීම; තියුණු කිරීම (සං. සංදීපන පා. සන්‍දීපන)

සන්දෘෂ්ටිය, සංදෘෂ්ටිය
[නා.] මනා කොට දැකීම (සං. සංදෘෂ්ටි)

සන්දේශය
[නා.] ලියමන/ දැන්වීම/ දූත කාව්‍යය (සං. සංදෙශ)

සන්ධාන
[නා.ප්‍ර.] සම්බන්ධය (සං. සංධාන පා. සන්‍ධාන)

සන්ධාරණ
[නා.ප්‍ර.] දැරීම; ඉසිලීම (පා. සන්‍ධාරණ සං. සංධාරණ)

සන්ධාරය
[නා.] අන්තර්ගත ද්‍රව්‍යය (පා. සන්‍ධාර)

සන්ධිපාදිකයා
[නා.] පුරුක් වශයෙන් සෑදුණු ශරීර උපාංග ඇති සතා

සන්ධිය
[නා.] සම්බන්ධය/ සම්බන්ධ වන ස්ථානය (පා. සං. සන්‍ධි)

සන්ධ්‍යක්ෂර
[නා.බහු.] සන්ධි වන අකුරු (සං. සන්‍ධ්‍යක්‍ෂර)

සන්ධ්‍යාව
[නා.] හැන්දෑව/ සැන්දෑ පූජාව (සං. සන්‍ධ්‍යා)

සන්න
[නා.ප්‍ර.] අර්ථකථනය; බ්‍යාඛ්‍යාව

සන්නද්ධ
[වි.] බැඳුණු; පිළියෙල වූ/ යුද ඇඳුමෙන් සැරසුණු (පා. සං. සන්නද්ධ)

සන්නයන
[වි.] ගෙන යන; සම්ප්‍රේෂණය කරන (සං. සංනයන)

සන්නස
[නා.] රාජ මුද්‍රාව තැබූ ලියවිල්ල

සන්නාම
[නා.ප්‍ර.] වෙළඳ නාමය

සන්නායකය
[නා.] තාපය, විදුලිය ආදිය සම්ප්‍රේෂණය වන මාධ්‍යය

සන්නාලියා
[නා.] ඇඳුම් මසන්නා; රෙදි වියන්නා

සන්නාසියා
[නා.] පරිබ්‍රාජක විශේෂයක් (සං. සන්න්‍යාස)

සන්නාහය
[නා.] යුද්ධ හැට්ටය; කවචය (පා. සං. සන්නාහ)

සන්නිකර්ෂණය
[නා.] සමීපය (සං. සන්නිකර්ෂණ)

සන්නික්ෂේපණය
[නා.] තැන්පත් කර තැබීම (පා. සන්නික්‍ඛිපන)

සන්නිධිය
[නා.] ගොඩ; රාශිය/ යාබද බව (පා. සං. සන්නිධි)

සන්නිපාතය
[නා.] රැස්වීම; ඒකරාශී වීම (සං. සන්නිපාත)

සන්නිභ
[නි.] වැනි; සමාන (සං. සන්නිභ)

සන්නිය
[නා.] රෝගයක නාමය (සං. සන්නි)

සන්නිවේදනය
[නා.] ප්‍රකාශනය

සන්නිවේශය
[නා.] නිසි සේ පිහිටුවීම (පා. සන්නිවෙස සං. සන්නිවෙශ)

සන්නිශ්‍රය
[වි.] ඇසුරු කළ (සං. සන්නිශ්‍රය)

සන්නිශ්‍රිත
[වි.] ආශ්‍රිත; සම්බන්ධ (සං. සන්නිශ්‍රිත)

සන්නිහිත
[වි.] මනා කොට තැබූ; ලං කොට තැබූ; තැන්පත් කළ (පා. සන්නිහිත)

සන්‍යය
[නා.] ව්‍යාඛ්‍යාව

සන්‍යාස
[නා.ප්‍ර.] ගිහිගෙය හැරදමා තපසට යෑම/ අධිරුධිර පීඩනයෙන් ඇති වන සිහිය නැති වීමේ රෝගය (සං. සන්‍යාස)

සන්‍යාසි
[නා.ප්‍ර.] චතුර්විධ ආශ්‍රම ධර්මයන්ගෙන් එකක් (සං. සන්‍යාසින්)

සන්සන්දනය
[නා.] සංසන්දනය

සන්සිඳෙනවා
[ක්‍රි.] සංසිඳෙනවා

සන්හිඳ, සංහිඳ
[නා.ප්‍ර.] ඉඩකඩ; අවකාශය

සඳ
[නා.ප්‍ර.] 1. හඳ/ උත්තමයා/ සඳුදා/ සෙනෙහස (පා. චන්‍ද සං. චන්‍ද්‍ර) 2. සන්ධි නමැති රාජ ගුණය/ අක්ෂර ගැළපීම/ ශරීර සන්ධිය (සං. සන්‍ධි) 3. සතුට; කැමැත්ත (සං. ඡන්‍ද) 4. ඡන්දසක නාමය (සං. ඡන්‍දස්) 5. සවස් කාලය (සං. සන්‍ධ්‍යා) 6. ගැහැනිය/ පෙම්වතිය 7. සඳුන් (පා. සං. චන්‍දන) 8. සුවඳ (සං. සුගන්‍ධ) 9. ඇතා 10. සැකය (සං. සන්‍දෙහ)

සඳකඩ
[නා.] ඊශ්වර/ සඳෙහි කැබැල්ල (සං. චන්‍ද්‍රඛණ්ඩ)

සඳකඩපහණ
[නා.ප්‍ර.] අර්ධ චන්ද්‍රාකාර පාෂාණය

සඳකැන්මිණ
[නා.] චන්ද්‍රකාන්ත මාණික්‍යය (සං. චන්‍ද්‍රකාන්ත මාණික්‍ය)

සඳකැලුම්
[නා.ප්‍ර.] සඳ රැස්; සඳ කැල්ම

සඳකිඳුරු
[නා.ප්‍ර.] චන්ද කින්නර (පා. චන්‍දකින්නර)

සඳන
[නා.ප්‍ර.] 1. පියස්ස (පා. සං. ඡදන) 2. සඳුන් (පා. සං. චන්‍දන)

සඳල
[නා.ප්‍ර.] සඳලුතලය/ තට්ටය

සඳල්ල, සඳැල්ල
[නා.] සඳලුතලය

සඳලුතලය
[නා.] සඳ එළිය වැටෙන උඩුමහල (සං. චන්‍ද්‍රිකාස්ථල)

සඳහන
[නා.] සිහිය/ ලකුණු කිරීම/ ජන්ම පත්‍රය

සඳැස්
[නා.ප්‍ර.] 1. මොනර පිලෙහි තිබෙන ඇසක් වැනි ලකුණ 2. සිත හා ඇස 3. ඡන්දස් (සං. ඡන්‍දස්)

සඳුන්
[නා.ප්‍ර.] සඳුන් ගස/ සඳුන් කල්කය (පා. සං. චන්‍දන)

සපතේරුවා
[නා.] සපත්තු මහන්නා (පුර්. capateiro)

සපත්නීරෝෂය
[නා.] සම භාර්යාව තුළ ඇති වන කෝපය (සං. සපත්නීරෝෂ)

සපථය
[නා.] ශපථය

සප්තාස්‍රය
[නා.] පාද හතක් සහ කෝණ හතක් ඇති තල රූපය

සප්‍රාණ
[වි.] පණ සහිත වූ

සඵල
[වි.] ප්‍රයෝජන සහිත වූ (පා. සං. සඵල)

සබකෝලය
[නා.] සභාවට නුහුරු බව

සබඳ
[නා.] සම්බන්ධය; සම්බන්ධ විභක්තිය/ මිතුරා/ අයිතිකාරයා (පා. සං. සම්බන්‍ධ)

සබය
[නා.] සභාව (පා. සං. සභා)

සබැඳියාව
[නා.] මිත්‍රත්වය; මනා බැඳීම

සබුද්ධික
[වි.] බුද්ධිය ඇති; බුද්ධිමත්

සභාග
[වි.] සමාන පැවතුම් ඇති/ කොටස් සහිත වූ (පා. සභාග)

සභාපති
[නා.] සභාවක මුලසුන දරන්නා

සභාර්හ
[වි.] සභාවට සුදුසු වූ

සභාව
[නා.] විධිමත් රැස්වීම; රැස්වීම් ශාලාව/ සමාජය (පා. සං. සභා)

සභිකයා
[නා.] සභාවෙහි සාමාජිකයා (සං. සභික)

සභ්‍ය
[වි.] ශිෂ්ට; සභාවකට සුදුසු; සමාජයට ගැළපෙන (සං. සභ්‍ය)

සභ්‍යත්වය
[නා.] ශිෂ්ටභාවය

සමකය
[නා.] නිරක්ෂ රේඛාව/ සමාන අගය (සං. සමක)

සමකාලීන
[වි.] එක ම අවධියකට අයත්

සමකෝණ
[වි.] එක ම ප්‍රමාණයේ කෝණ ඇති

සමක්ෂක
[වි.] එක ම අක්ෂයක් ඇති

සමගාමී
[වි.] එකට පවතින; එක් ව ගමන් කරන

සමගිය, සමඟිය
[නා.] එකමුතුකම (පා. සමග්ග, සමඞ්ගි)

සමඟ, සමග
[නි.] එක් ව; කැටුව; සහිත

සමචතුරස්‍ර
[වි.] හරි හතරැස්

සමච්චලය
[නා.] සරදම; විහිළුව/ හෙළාදැකීම

සමච්ඡේදනය
[නා.] සමාන කොටස් දෙකකට බෙදීම

සමත
[වි.] 1. දක්ෂ (සං. සමර්ථ) 2. සියලු (සං. සමස්ත) [නා.] 1. සංසිඳීම (පා. සමථ) 2. නියමය (පා. සං. සම්මත) 3. කොවුලා [නි.] හාත්පස (පා. සං. සාමන්ත)

සමතලා
[නා.ප්‍ර.] තැනිතලාව; සම බිම

සමතික්‍රමණය
[නා.] ඉක්මවීම (පා. සමතික්කම)

සමතුලිත
[වි.] සමබර

සමථ භාවනාව
[නා.] සිතෙහි එකඟ බව ඇති කරන චිත්ත භාවනාව (පා. සමථ භාවනා)

සමථය
[නා.] චිත්ත සමාධිය/ ගැටලු නිරාකරණය (පා. සං. සමථ)

සමනය
[නා.] ශමනය

සමනලයා
[නා.] කෘමි විශේෂයක්

සමනළ කන්ද, සමනොළ කන්ද
[නා.] ශ්‍රීපාද කන්ද; සමන්ත කූටය

සමනුභාෂණය
[නා.] නැවත නැවත අවවාද වශයෙන් කීම

සමන්කුළ
[නා.] සමනළ කන්ද (පා. සමන්තකූට)

සමපල
[නා.ප්‍ර.] සමාන වූ පලාපල; මධ්‍යස්ථ වූ ගුණාගුණ

සමපේක්ෂණය
[නා.] විශාල ලාභ ලැබීමේ අදහසින් අවදානම් සහිත ව්‍යාපාරයක ආයෝජනය කිරීම

සමමිතික
[වි.] ඍජු රේඛාවක හෝ තලයක හෝ ක්ෂේත්‍රයක හෝ අක්ෂයක හෝ දෙපස සමාන වූ කොටස් පිහිටි

සමයාන්තර
[නා.ප්‍ර.] අන්‍යාගම්; අන්‍යාගමික මත; විවිධ ආගමික ඉගැන්වීම්

සමරන
[වි.] සිහිපත් කරන

සමර්ථ
[වි.] දක්ෂ (සං. සමර්ථ)

සමර්ථතාව
[නා.] දක්ෂතාව (සං. සමර්ථතා)

සමර්ථනය
[නා.] ස්ථිර කිරීම; ඔප්පු කිරීම (සං. සමර්ථන)

සමර්පණය
[නා.] පැවරීම; ප්‍රදානය (සං. සමර්පණ)

සමලංකෘත
[වි.] මනා සේ අලංකාර කරන ලද (සං. සමලඞ්කෘත)

සමලිංගික
[වි.] සමාන ලිංගික භාවයෙන් යුතු/ සමාන ලිංගිකයන් කෙරෙහි ආකර්ෂණය වන

සමවායිනී
[වි.] එක්වීම (සං. සමවායින්)

සමශීතෝෂ්ණ
[වි.] සෞම්‍ය වූ

සමස්ත
[වි.] සම්පූර්ණ; සියලු (සං. සමස්ත)

සමස්තිථි
[වි.] සමතුලනය හා සම්බන්ධ

සමස්ථානික
[නා.ප්‍ර.] එක ම න්‍යෂ්ටික ආරෝපණයක් ඇති එහෙත් වෙනස් ස්කන්ධවලින් යුත් පරමාණුව

සමාකර්ෂණය
[නා.] සමීපයට ඇද ගැනීම (සං. සමාකර්ෂ)

සමාකීර්ණ
[වි.] මුළුමනින් ගැවසුණු (සං. සමාකීර්ණ)

සමාකුල
[වි.] බොහෝ දෙනා එක් රැස් වූ; ගැවසුණු (පා. සමාකුල)

සමාචාරය
[නා.] මනා පැවැත්ම/ සමාන ව පිළිගැනීම (සං. සමාචාර)

සමාචීර්ණ
[වි.] මනා සේ හැසුරුණු (සං. සමාචීර්ණ)

සමාජානුයෝජනය
[නා.] කිසියම් සමාජයක ක්‍රියාකාරිත්වයට අනුගත වීම

සමාදරය
[නා.] බොහෝ ආදරය; අධික ප්‍රේමය (සං. සමාදර)

සමාදාන
[නා.ප්‍ර.] මනා කොට ගැනීම/ එකඟකම; එකමුතුව (සං. සමාදාන)

සමාදි
[නා.ප්‍ර.] ප්‍රීතිය/ කාව්‍යානුශාසනයන්හි දැක්වෙන දශප්‍රාණයන්ගෙන් එකක්

සමාධානය
[නා.] මනා ව පිහිටුවීම; සිතේ එකඟතාව/ සමාදන්වීම (පා. සං. සමාධාන)

සමාධි බුදු පිළිමය
[නා.] සමාධිගත ස්වරූපයෙන් නිරූපිත බුද්ධ ප්‍රතිමාව

සමාධිය
[නා.] සිතෙහි එකඟකම (පා. සං. සමාධි)

සමාන
[වි.] ඒකාකාර වූ; එක පමණ ඇති (පා. සං. සමාන)

සමානීත
[වි.] මනා ව ගෙන එන ලද (සං. සමානීත)

සමානුපාත
[නා.ප්‍ර.] අනුපාතවල සමානත්වය

සමාන්තර
[වි.] සමාන පරතරය ඇති

සමාන්තරණය
[නා.] දුරේක්ෂයක බැලීමේ දිසාව සීරුමාරු කිරීම

සමාන්තරශ්‍රේණි, සමාන්තරශ්‍රේඪි
[නා.ප්‍ර.] පොදු අන්තරයක් අනුව වැඩි වන හෝ අඩු වන හෝ සංඛ්‍යා ශ්‍රේණිය

සමාන්තරාස්‍රය
[නා.] සමාන්තර වූ ද සමාන වූ ද ප්‍රතිවිරුද්ධ වූ පාදවලින් යුක්ත, පාද සතරක් ඇති තල රූපය

සමාපත්ති
[නා.ප්‍ර.] ධ්‍යාන ආදියෙන් සිත එකඟ කොට විසීම (පා. සමාපත්ති)

සමාප්ත
[වි.] අවසන් කළ; පරිපූර්ණ (සං. සමාප්ත)

සමායතනය
[නා.] විශේෂ අරමුණක් හෝ කාර්යයක් හෝ වෙනුවෙන් එක් වූ පිරිස/ මණ්ඩලය; සංස්ථාව

සමායෝජනය
[නා.] එකකට එකක් ගැළපෙන පරිදි මනා ව සැකසීම; ගැළපීම; එකලස් කිරීම

සමාරම්භය
[නා.] ආරම්භය; පටන් ගැන්ම (සං. සමාරම්භ)

සමාරාධනය
[නා.] යහපත් ආරාධනය; සතුටින් කරන ඇරැයුම (සං. සමාරාධන)

සමාරූඪ
[වි.] උඩට නැඟණු (සං. සමාරූඪ)

සමාරෝපණය
[නා.] නැගීම (සං. සමාරෝපණ)	

සමාලෝචනය
[නා.] නැවත සලකා බැලීම (සං. සමාලෝචන)

සමාවිෂ්ටය
[නා.] අඩංගු ප්‍රමාණය (සං. සමාවිෂ්ට)

සමාවෘත
[වි.] මනා ව ආවරණය වුණු (සං. සමාවෘත)

සමාශංසනය
[නා.] සුබ පැතුම; ආශිර්වාදය

සමාශ්‍රය
[නා.ප්‍ර.] යහපත් ඇසුර (සං. සමාශ්‍රය)

සමාසය
[නා.] කෙටි කිරීම (පා. සං. සමාස)

සමාසෝක්තිය
[නා.] ව්‍යංගයෙන් හැඟෙන සේ අනෙකක් ගැන කතා කිරීම

සමාහරණය
[නා.] එකතුව (සං. සමාහරණ)

සමිද්ධ
[වි.] සමෘද්ධ වූ; සශ්‍රීක (පා. සමිද්ධ)

සමීකරණය
[නා.] සම කිරීම (සං. සමීකරණ)

සමීක්ෂකයා
[නා.] විමසිල්ලෙන් පරීක්‍ෂා කරන්නා (සං. සමීක්‍ෂක)

සමීක්ෂණය
[නා.] පරීක්‍ෂා කිරීම (සං. සමීක්‍ෂණ)

සමීපස්ථ
[වි.] ළං ව සිටින (සං. සමීපස්ථ)

සමුච්චය
[නා.ප්‍ර.] සමූහය; සම්බන්ධ කිරීම (පා. සං. සමුච්චය)

සමුච්චයාර්ථය
[නා.] එක් කිරීමේ අර්ථය; කැටි කිරීම

සමුච්චිත
[වි.] සමුච්චය කරන ලද (සං. සමුච්චිත)

සමුච්ඡින්න
[වි.] සහමුලින් නැසූ; සිඳින ලද (පා. සමුච්ඡින්න)

සමුච්ඡේදය
[නා.] සහමුලින් සිඳීම (පා. සමුච්ඡෙද)

සමුජ්ජලිත, සමුජ්වලිත
[වි.] මනා ව බබළන; දිලිසෙන (පා. සමුජ්ජලිත)

සමුට්ඨානය
[නා.] ප්‍රභවය (පා. සමුට්ඨාන)

සමුණ
[නා.] ස්වාමියා/ ශ්‍රමණයා

සමුත්පාටනය
[නා.] මුලින් උපුටා දැමීම

සමුදය
[නා.ප්‍ර.] ඉපදීම/ සමූහය (පා. සමුදය)

සමුදාචරණය
[නා.] මනා පැවැත්ම/ නිතර හැසිරීම (පා. සමුදාචරණ)

සමුදාචාරය
[නා.] මනා හැසිරීම (පා. සං. සමුදාචාර)

සමුදයාර්ථය
[නා.] සමස්ත අර්ථය

සමුදාය
[නා.ප්‍ර.] රාශිය; සමූහය (පා. සං. සමුදාය)

සමුදිත
[වි.] සම්මත; පිළිගත්/ හටගත් (සං. සමුදිත)

සමුදුර
[නා.] මුහුද; සමුද්‍රය (සං. සමුද්‍ර)

සමුද්ඝාටනය
[නා.] උගුළා දැමීම

සමුද්ඝාතය, සමුද්ඝාතනය
[නා.] සහමුලින් නැති කිරීම (සං. සමුද්ඝාත, සමුද්ඝාතන)

සමුද්දිෂ්ට
[වි.] විස්තර කළ; මනා ව පෙන්නුම් කළ (සං. සමුද්දිෂ්ට)

සමුද්දේශ
[වි.] තේරුම් කළ; විස්තර කළ (සං. සමුද්දෙශ)

සමුද්ධරණය
[නා.] ඉදිරීම; උඩට එසවීම (සං. සමුද්ධරණ)

සමුද්ධෘත
[වි.] ගන්නා ලද (සං. සමුද්ධෘත)

සමුද්භවය
[නා.] ඇතිවීම (සං. සමුද්භව)

සමුද්භූත
[වි.] හටගත් (සං. සමුද්භූත)

සමුද්භේදය
[නා.] පැළීම; බිඳීම; පිපිරීම (සං. සමුද්භෙද)

සමුද්‍ර ඛාදනය
[නා.] වෙරළ සෝදාපාලුව

සමුද්‍රඝෝෂ
[නා.ප්‍ර.] කාව්‍ය විරිතක නාමය/ මුහුදෙහි ඝෝෂාව (සං. සමුද්‍රඝොෂ)

සමුද්‍ර සන්ධිය
[නා.] විශාල සාගර ප්‍රදේශ දෙකක් අතර ඇති පටු මුහුදු තීරය; ගොඩබිම් දෙකක් වෙන් කරන පටු මුහුදු තීරුව

සමුන්නත
[වි.] මනා ව උස් වූ (පා. සමුන්නත)

සමුපකාරය
[නා.] සාමූහික උපකාරය

සමුපචිත
[වි.] මනා සේ රැස් කළ; එකතු කළ

සමුපලක්ෂිත
[වි.] යුක්ත වූ

සමුපස්ථිත
[වි.] මනා කොට ළඟට පැමිණි

සමුපේත
[වි.] යුක්ත වූ (සං. සමුපෙත)

සමුල්ලසිත
[වි.] බැබළෙන; යුක්ත වූ

සමුළුව
[නා.] සම්මේලනය

සමූල
[වි.] මුල සහිත/ සම්පූර්ණ

සමූලඝාතනය
[නා.] සම්පූර්ණයෙන් වැනසීම

සමූලෝත්පාටනය
[නා.] මුලින් ම ඉදිරීම

සමූහනනය
[නා.] උදුරා දැමීම; නැසීම (පා. සමූහනන)

සමූහාණ්ඩුව
[නා.] ජනරජය

සමෘද්ධ
[වි.] මුදුන් පැමිණි; වර්ධනය වූ (සං. සමෘද්ධ)

සමෘද්ධිය
[නා.] දියුණුව (සං. සමෘද්ධ)

සමෝච්චය
[නා.] උසින් සමාන වූව

සමෝධානය
[නා.] මනා ව පිහිටුවීම/ ඇතුළත්වීම/ සංකලනය (පා. සමොධාන)

සමෝෂ්ණ
[වි.] සමාන උෂ්ණත්වයක් ඇති

සම්පප්‍රලාප
[නා.ප්‍ර.] බොළඳ වචන; නිරර්ථක කථාව (සං. සම්පප්‍රලාප පා. සම්පප්පලාප)

සම්පරායිකය
[නා.] පරලොවට අයිති වන දෙය (පා. සම්පරායික)

සම්පර්කය
[නා.] සම්බන්ධය; සන්ධානය/ මිශ්‍ර වීම/ ඒකාබද්ධ වීම (සං. සම්පර්ක)

සම්පාදකයා
[නා.] සපයන තැනැත්තා; සංස්කාරකයා (පා. සම්පාදක)

සම්පාදනය
[නා.] සිද්ධ කිරීම; පිළියෙල කිරීම (පා. සම්පාදන)

සම්පිණ්ඩනය
[නා.] කැටි කිරීම (පා. සම්පිණ්ඩන)

සම්පීඩනය
[නා.] තෙරපීම

සම්පූර්ණ
[වි.] අඩුවක් නැති/ සියලු

සම්ප්‍රජානනය
[නා.] විමසුම් නුවණින් දැන ගැනීම; හොඳින් දැන ගැනීම (පා. සම්පජානන)

සම්ප්‍රදාන
[නා.ප්‍ර.] යහපත් දානය/ විභක්තියක නාමය (සං. සම්ප්‍රදාන)

සම්ප්‍රදායය
[නා.] සම්මත චාරීත්‍රය; පිළිගත් න්‍යාය (සං. සම්ප්‍රදාය)

සම්ප්‍රදායානුකූල
[වි.] සම්ප්‍රදායට එකඟ

සම්ප්‍රයුක්ත
[වි.] එක් ව යෙදුුණු; එකට සම්බන්ධ වූ; යුක්ත වූ (සං. සම්ප්‍රයුක්ත)

සම්ප්‍රසාදනය
[නා.] පැහැදවීම (පා. සම්පසාද)

සම්ප්‍රසාධන
[නා.ප්‍ර.] මැනවින් සැරසීම (සං. සම්ප්‍රසාධන)

සම්ප්‍රසාරණය
[නා.] දිග හැරීම (පා. සම්පසාරණ)

සම්ප්‍රහර්ෂය
[නා.] අධික ප්‍රීතිය; මහත් සතුට (සං. සම්ප්‍රහර්ෂ)

සම්ප්‍රාප්ත
[වි.] පැමිණි; සපැමිණි (සං. සම්ප්‍රාප්ත)

සම්ප්‍රීණනය
[නා.] අතිශයින් සතුටු කිරීම (සං. සම්ප්‍රීණන)

සම්ප්‍රේක්ෂණය
[නා.] බැලීම (සං. සම්ප්‍රෙක්‍ෂණ)

සම්ප්‍රේෂණය
[නා.] විදුලිය, ශබ්ද තරංග ආදිය එක් ස්ථානයක සිට තවත් ස්ථානයකට යැවීම (සං. සම්ප්‍රෙෂණ)

සම්බන්ධය
[නා.] බැඳීම/ සමෘද්ධිය/ මිත්‍රත්වය (සං. සම්බන්‍ධ)

සම්බන්ධීකරණය
[නා.] සම්බන්ධ කිරීම; අංශ කිහිපයක කාර්යයන් එක් ව සමායෝජනය කිරීම

සම්බාධ
[නා.ප්‍ර.] බාධාව; අවහිරය (පා. සං. සම්බාධ)

සම්බාහන
[නා.ප්‍ර.] අත්, පා, හන්දි අත ගා මැඬීම (පා. සම්බාහන)

සම්බුද්ධ
[නා.ප්‍ර.] බුදුන් වහන්සේ (පා. සම්බුද්ධ)

සම්බෝධිය
[නා.] බුද්ධත්වය (පා. සම්බොධි)

සම්භවය
[නා.] ඉපදීම/ ලැබීම (පා. සං. සම්භව)

සම්භාර
[නා.ප්‍ර.] කටයුත්ත/ සමූහය (පා. සං. සම්භාර)

සම්භාවනාව
[නා.] උසස් කොට සැලකීම; බුහුමන් කිරීම/ සිතින් මවා ගැනීම (පා. සම්භාවනා)

සම්භාවනීය
[වි.] ගරු කටයුතු; කීර්තිමත් (සං. සම්භාවනීය)

සම්භාව්‍ය
[වි.] ගරු කළ යුතු; උසස්; හොඳින් සලකන ලද

සම්භාෂණය
[නා.] එක් ව කථා කිරීම; ප්‍රීති සාදය (සං. සම්භාෂණ)

සම්භූත
[වි.] උපන්; හටගත් (පා. සං. සම්භූත)

සම්භෝගය
[නා.] අනුභවය/ සමගි වාසය/ සංවාසය (පා. සං. සම්භෝග)

සම්මන්ත්‍රණය
[නා.] සංවාදය; සාකච්ඡාව

සම්මර්ශනය
[නා.] මනා කොට විමසීම (සං. සම්මර්ශන)

සම්මානනීය
[වි.] ගරු කටයුතු (සං. සම්මානනීය)

සම්මානය
[නා.] ගෞරවය; බුහුමන/ ගෞරව නාමය/ උසස් සාමර්ථ්‍යය (පා. සං. සම්මාන)

සම්මිශ්‍ර
[වි.] මැනවින් මුසු වූ (සං. සම්මිශ්‍ර)

සම්මිශ්‍රණය
[නා.] මැනැවින් මුසු වීම (සං. සම්මිශ්‍රණ)

සම්මුඛ
[නා.ප්‍ර.] අභිමුඛය; හමුව (පා. සං. සම්මුඛ)

සම්මේලනය
[නා.ප්‍ර.] එක්රැස් වීම (සං. සම්මෙලන)

සම්‍යක්
[වි.] යහපත්

සයනය, ශයනය
[නා.] හිඳීම; නිදා ගැනීම/ ඇඳ (පා. සයන සං. ශයන)

සරඟ
[නා.] මුවා/ කෑඳැත්තා/ ඇතා [වි.] සුවඳ ඇති (සං. සාරංග)

සරණ
[වි.] පිහිටක් ඇති (පා. සරණ සං. ශරණ) [නා.ප්‍ර.] 1. හැසිරීම; පාදය (පා. සං. චරණ) 2. සිහි කිරීම (සං. ස්මරණ) 3. ආශ්‍රව සහිත ධර්ම (බෞ.සං. සරණ)

සරණ බන්ධනය
[නා.] ආවාහය හෝ විවාහය

සරණාගත
[වි.] පිහිට පතා පැමිණි

සරණාගමනය
[නා.] තෙරුවන් සරණ යෑම (පා. සරණාගමන)

සරණිය
[නා.] ශ්‍රේණිය/ පිළිවෙල/ සමූහය; එකතුව (සං. ශ්‍රේණි)

සරතැස, සරතැස
[නා.] වෙහෙස; විඩාව

සරනවා
[ක්‍රි.] ඇවිදිනවා; සංචාරය කරනවා

සරනේරුව
[නා.] දොර ජනෙල් ආදියෙහි පියන් සවි කිරීමට ගන්නා උපකරණයක්; අසව්ව

සරභඤ්ඤ
[නා.ප්‍ර.] ගීතයක් මෙන් ස්වර නගා කීම (පා. සරභඤ්ඤ)

සරඹ
[නා.ප්‍ර.] අවි පුහුණුව/ ශාරීරික ව්‍යායාමය

සරල
[වි.] ලිහිල්/ ඍජු/ තනි/ සාමාන්‍ය (සං. සරල)

සරලුව, සරළුව
[නා.] හැන්ද/ ස්වල්පය/ දුන්න

සරස
[වි.] රස සහිත [නා.ප්‍ර.] විල

සරසි
[නා.ප්‍ර.] පියුම් විල; ජලරාශිය (පා. සරසී)

සරාව
[නා.] ශරාව

සරුවාලය
[නා.] ලිහිල් ව අඳින කලිසම් විශේෂයක්

සරොස
[වි.] අධික කෝපය	

සර්පිලාකාර
[වි.] ඉස්කුරුප්පුවක පොට මෙන් දඟර වැටුණු; මණ්ඩලාකාර වූ

සර්වඥ
[වි.] දත යුතු සියල්ල දත්; බුදුරජුන් (සං. සර්වඥ)

සර්වඥතාඥාන
[නා.ප්‍ර.] සියල්ල දන්නා නුවණ

සර්වතෝභද්‍ර
[වි.] හැම අතින් ම යහපත් වූ (සං. සර්වතොභද්‍ර)

සර්වත්‍ර
[වි.] සියලු ස්ථානයන්හි (සං. සර්වත්‍ර)

සර්වත්‍රව්‍යාපී
[වි.] සර්වව්‍යාපී

සර්වප්‍රකාරයෙන්
[ක්‍රි.වි.] සියලු ආකාරයෙන්; හැම ලෙසින් (සං. සර්වප්‍රකාර)

සර්වබලධාරී
[නා.ප්‍ර.] අසහාය ප්‍රධානයා

සර්වව්‍යාපී, සර්වවක්‍රව්‍යාපී
[වි.] සැම තැන පැතිර පවත්නා (සං. සර්වව්‍යාපීන්)

සර්වාංග
[වි.] සියලු අංග සම්බන්ධ (සං. සර්වාංග)

සර්වාධිපත්‍යය
[නා.] සම්පූර්ණ ප්‍රභූත්වය; සියල්ලට ම අධිපති බව

සර්වාභරණ
[නා.ප්‍ර.] සියලු ආභරණ; සියලු පලඳනා (සං. සර්වාභරණ)

සර්වාස්තිවාදය
[නා.] පැරණි බෞද්ධ නිකායක නාමය

සර්වෝදය
[නා.] සියලු අභිවෘද්ධිය

සල
[නා.ප්‍ර.] පාෂාණය (පා. සිලා සං. ශිලා) [වි.] සෙලවෙන (පා. සං. චල)

සලකනවා
[ක්‍රි.] සංග්‍රහ කරනවා/ කල්පනා කරනවා (පා. සල්ලක්ඛෙති)

සලකුණ
[නා.] සංකේතය; ලාංඡනය (පා. සල්ලක්ඛණ සං. සංලක්‍ෂණ)

සලනවා
[ක්‍රි.] සොලවනවා; චංචල කරනවා (පා. සං. චලති)

සලපතළ
[වි.] ගල් ලෑලි අතුරන ලද

සලපතළ මළුව
[නා.] ගල්ලෑලි අතුරන ලද මිදුල

සලබයා
[නා.] සමනලයකුට සමාන පළඟැටි විශේෂයක්

සලමුතු
[වි.] නිසල; අචල

සලමුවා
[වි.] සෙල්මුවා

සලඹ
[නා.] ගිගිරි වළල්ල; නූපුරය (දෙ. சிலம்பு)

සලල
[වි.] 1. චංචල; සසල (පා. සං. චංචල) 2. සිත්කලු/ කාමුක

සලවට
[නා.ප්‍ර.] ගල්තලාව; ගල්ලෑල්ල

සලසනවා
[ක්‍රි.] යොදනවා; සම්පාදනය කරනවා

සලාකය
[නා.] පංගුව/ වෙන් කළ කොටස; ප්‍රමාණය/ උල; කූර/ කැමැත්ත දැනගැනීම පිණිස භාවිත කරන සීට්ටු, තුණ්ඩු ආදිය (පා. සලාක සං. ශලාකා)

සලාද
[නා.ප්‍ර.] එළවළු හෝ පලතුරු හෝ මිශ්‍ර කිරීමෙන් සාදා ගන්නා ආහාරය (පුර්. salad)

සලිත
[වි.] සෙලවුණු; චලනය වූ (පා. සං. චලිත)

සලිලය
[නා.] වතුර; ජලය (පා. සං. සලිල)

සලෙලු, සලලු
[නා.ප්‍ර.] තරුණයා/ සල්ලාලයා (සං. සලීල)

සල්පිල
[නා.] වෙළඳ සැල

සල්ලාපය
[නා.] සතුටු සාමීචි කතාබහ (පා. සල්ලාප)

සල්ලාල
[වි.] විනෝදකාමී; කාමුක

සල්ලේඛ
[වි.] සැහැල්ලු/ කෙලෙස් තුනී කරන (පා. සල්ලෙඛ)

සවණ
[නා.ප්‍ර.] වර්ණ සය

සවන
[නා.] කන; ශ්‍රවණේන්ද්‍රිය (පා. සවන)

සවැනි
[වි.] සය වැනි

සවිඥානක, සවිඤ්ඤාණක
[වි.] සිතීමේ ශක්තිය ඇති (පා. සවිඤ්ඤාණක)

සවුදිය පුරනවා
[ක්‍රි.] සම්භාෂණයක දී සුබ පතමින් කතාබහ කරනවා; ජයග්‍රහණය සමරනවා

සශ්‍රීක
[වි.] සමෘද්ධිමත් (සං. සශ්‍රීක)

සසඳනවා
[ක්‍රි.] සංසන්දනය කරනවා (පා. සංසන්‍දෙති)

සසම්භාවී
[වි.] අහඹු

සසල
[වි.] චපල; සෙලවෙන (පා. චඤ්චල)

සසුන
[නා.] ශාසනය

සස්‍ය, ශස්‍ය
[නා.] අස්වැන්න (පා. සස්ස සං. ශස්‍ය, සස්‍ය)

සහනශීලී
[වි.] සැනසුම ගෙන දෙන

සහනාධාර
[නා.ප්‍ර.] උපකාරයක් ලෙස පිරිනමන මූල්‍ය හෝ ද්‍රව්‍යමය ආධාරය

සහභාගිත්වය
[නා.] සම්බන්ධ වීම; හවුල් වීම

සහලනවා, සහලෝනවා
[ක්‍රි.] වෙව්ලනවා; සසලවෙනවා

සහලඟුරු
[නා.ප්‍ර.] දිලිසෙන ගිනි අඟුරු

සහස්‍ර
[නා.ප්‍ර.] දහස (සං. සහස්‍ර)

සහාධිපත්‍යය
[නා.] හවුල් අයිතිය; හවුල් පරමාධිපත්‍යය

සහානුභූතිය
[නා.] එක් ව රසවිඳීම

සහාභිජනනය
[නා.] සමීප ඥාති සම්බන්ධතා ඇති සතුන් අතර සිදු වන බෝවීම

සහෘදයා
[නා.] සමාන වූ වින්දනයක් ලබන තැනැත්තා; ප්‍රශස්ත මනසක් ඇත්තා (සං. සහෘද)

සළ
[වි.] කපටි; කෛරාටික (පා. සඨ සං. ශඨ) [නා.] ආවර්තය; ජටාව (සං. ජටා)

සළායතනය
[නා.] චක්ෂුරාදි ආයතනය (පා. සළායතන)

සළාවැටුම
[නා.] කරකැවීගිය දිය සුළිය (සං. ජටාවර්තය)

සළුඔලියල්
[නා.ප්‍ර.] තලප්පාව ලෙස හිසේ බැඳි සළුව

සළුපාලිය
[නා.] යක් තොවිල්වල දී සළුවක් ගෙන කරන නර්තනයක්

සළුපිළි
[නා.ප්‍ර.] රෙදි හා වස්ත්‍ර

සළුව
[නා.] අඳින හෝ පොරවන හෝ වස්ත්‍රය; කරවටේ දමන රෙදි කඩ (පා. සාටක)

සළුවඩන නිලමේ
[නා.] රාජකීය ඇඳුම් ගබඩාවේ ප්‍රධානයා; රජුට ඇඳුම් සපයන්නා

සාංකාව
[නා.] බලවත් සිත් තැවුල; කනගාටුව/ සැකය (සං. ශඞ්කා)

සාංක්‍රමණිකයා
[නා.] සංක්‍රමණය කරන්නා

සාංඛ්‍ය
[නා.] වේදාන්ත දර්ශනයක් (සං. සාංඛ්‍ය)

සාංඝික දානය
[නා.] සඟ සතු කොට පිරිනමන දානය

සාංවත්සරය
[නා.] වසරක් පිරීම නිමිති කොට පවත්වන උත්සවය (සං. සාංවත්සර)

සාංවත්සරික
[වි.] වසරක් සපිරෙන (සං. සාංවත්සරික)

සාංසාරික
[වි.] සංසාරය හා සම්බන්ධ (සං. සාංසාරික)

සාකච්ඡාව
[නා.] පිරිසක් එක් ව කරන කතා බහ (පා. සං. සාකච්ඡා)

සාකල්‍යය
[නා.] සියල්ල; සමස්තය (සං. සාකල්‍ය)

සාක්ෂරතාව
[නා.] අකුරු ලිවීමේ හා කියවීමේ හැකියාව

සාක්ෂාත්
[වි.] ප්‍රත්‍යක්ෂ වූ; අවබෝධ වූ (සං. සාක්‍ෂාත්)

සාක්ෂිය
[නා.] සහතික කොට ලබා දෙන ලිඛිත හෝ වාචික හෝ ප්‍රකාශය (සං. සාක්‍ෂි)

සාක්ෂ්‍යය
[නා.] සාක්ෂිය (සං. සාක්‍ෂ්‍ය)

සාගතය
[නා.] දුර්භික්ෂය

සාගර මථනය
[නා.] කිරිසයුර කැලඹවීම

සාගින්න
[නා.] කුසගින්න (සං. ක්‍ෂුධාග්නි)

සාජ්ජය
[නා.] සමූහයක් එක් ව නැටුම්, ගැයුම්, වැයුම් ආදිය කරමින් ලබන විනෝදය

සාටකය
[නා.] ශාටකය (පා. සාටක සං. ශාටක)

සාටෝපය
[නා.] උදාරම් බව; මානයෙන් හෙබි ගතිය

සාතිශය
[වි.] ඉතා අධික; අතිමහත් (සං. සාතිශය)

සත්තුවාහකයා
[නා.] ගැල් කණ්ඩායමේ නායකයා; තවලමේ නායකයා

සාත්තු සප්පායම
[නා.] ඇප උපස්ථානය

සාත්ත්වික, සාත්වික
[වි.] සත්ත්ව ගුණයෙන් හටගත්; සත්ත්ව ගුණයෙන් යුත් (සං. සාත්ත්‍වික, සාත්‍වික)

සාත්විකාභිනය
[නා.] නෘත්‍යයේ දී මුහුණේ ඉරියව්, කටහඬ ආදිය වෙනස් කිරීම මගින් සිදු කරන භාව ප්‍රකාශනය

සාදය
[නා.] ප්‍රිය සම්භාෂණය

සාදිලිංගම්
[නා.ප්‍ර.] සායම් ලෙස භාවිත කෙරෙන රත් පැහැ ඛනිජ විශේෂයක් (දෙ. சாதிலிங்கம்)

සදෘශ්‍යය
[නා.] සමානත්වය; අනුරූප බව (සං. සාදෘශ්‍ය)

සාධකය
[නා.] නිදසුන; හේතුව/ සංඛ්‍යාවක් කිසියම් ශේෂ නොමැති ව බෙදිය හැකි සංඛ්‍යාව (පා. සං. සාධක)

සාධනය
[නා.] සිද්ධ කිරීම; ඔප්පු කිරීම/ නිදසුන; යමක් ස්ඵුට කෙරෙන දෙය (පා. සං. සාධන)

සාධනීය
[වි.] යහපත් වූ; ඇගයිය යුතු/ සනාථ කෙරෙන; සිදු කර දෙන (සං. සාධනීය)

සාධාරණ
[වි.] පොදු; එක් අයකුට සීමා නොවූ/ යුක්ති සහගත; අපක්‍ෂපාත (පා. සං. සාධාරණ)

සාධාරණීකරණය
[නා.] සමානත්වයට පත් කිරීම; පොදු බවට හැරවීම (පා. සං. සාධාරණීකරණ)

සාධිත
[වි.] සිදු කරන ලද/ සාධනය කරන ලද (සං. සාධිත)

සාධු
[වි.] මනෝඥ; යහපත්; සුදුසු; සත්පුරුෂ (පා. සං. සාධු)

සාධ්‍ය
[වි.] සිදු කළ යුතු; සාධනය කළ යුතු/ සුව කළ හැකි; අසාධ්‍ය නොවන (සං. සාධ්‍ය)

සානුකම්පක, සානුකම්පික
[වි.] අනුකම්පාවෙන් යුතු

සානුව
[නා.] උස් වූ සම බිම; මුදුන (සං. සානු)

සාන්ත
[වි.] සන්සුන්; දැමුණු; හික්මුණු (පා. සන්ත සං. ශාන්ත)

සාන්දෘෂ්ටික
[වි.] මෙලොවදී ම විපාක දෙන; සන්දිට්ඨික (සං. සාන්‍දෘෂ්ටික)

සාන්ද්‍ර
[වි.] ඝන වූ; උකු; ඇලෙනසුලු (සං. සාන්‍ද්‍ර)

සාන්ද්‍රණය
[නා.] උකු ගතිය; ප්‍රබලතාව/ ඒකක පරිමාවක අඩංගු අණුවල හෝ අයනවල හෝ සමානුපාතය (සං. සාන්‍ද්‍ර)

සාපය
[නා.] ශාපය

සාපරාධී
[වි.] අපරාධයක් වන; නීතියෙන් දඬුවම් ලැබිය හැකි

සාපේක්‍ෂ
[වි.] අන්‍යෝන්‍ය වශයෙන් බැඳී පවත්නා; ස්වාධීන නොවූ (සං. සාපෙක්‍ෂ)

සාඵල්‍යය
[නා.] සාර්ථක භාවය; සඵල බව (සං. සාඵල්‍ය)

සාමග්‍රි, සාමග්‍රී
[වි.] සමගියෙන් යුත්; එකමුතුකමින් යුතු (සං. සාමග්‍රී)

සාමඤ්ඤඵල
[නා.ප්‍ර.] මහණදමෙහි ප්‍රතිඵලය (පා. සාමඤ්ඤඵල)

සාමණේර
[නා.ප්‍ර.] උපසම්පදා නොවූ පැවිදි තැනැත්තා (පා. සාමණේර)

සාමදාන විනිශ්චයකාරයා
[නා.] අධිකරණ බලතල රහිත ගරු නාමයක්; සාම විනිසුරුවරයා

සාමන්තයා
[නා.] අසල්වැසි රාජ්‍යයේ පාලකයා (සං. සාමන්ත)

සාමර්ථ්‍යය
[නා.] සමත් බව; දක්ෂ බව (සං. සාමර්ථ)

සාමාන්‍ය
[වි.] පොදු; විශේෂ නොවූ/ සාධාරණ (සං. සාමාන්‍ය)

සාමාන්‍යාධිකාරී
[නා.ප්‍ර.] ආයතනයක විධායක නිලධරයා

සාමුද්‍රික
[වි.] සමුද්‍රයෙහි වූ; මුහුදෙහි හටගත් (සං. සාමුද්‍රික)

සාමුද්‍රිකා
[නා.ප්‍ර.] අෂ්ටාදශ ශිල්පයන්ගෙන් එකක්; ශරීර ලක්ෂණ බලා පලාපල කීම (සං. සාමුද්‍රිකා)

සාමුද්‍රිකා ශාස්ත්‍රය
[නා.] ශරීර ලක්‍ෂණ බලා පලාපල කියන ශාස්ත්‍රය

සාම්පලය
[නා.] සම්පූර්ණ දෙයකින් වෙන් කර ගත් කුඩා කොටස; නියැදිය (ඉං. sample)

සාම්ප්‍රදායික
[වි.] සම්ප්‍රදායයට අනුව ගිය (සං. සාම්ප්‍රදායික)

සාම්බ්‍රානි
[නා.ප්‍ර.] කට්ටකුමංජල් (දෙ. சாம்பிராணி මැ. සාම්රානි)

සාම්‍යය
[නා.] සමානත්වය (සං. සාම්‍ය)	

සායනය
[නා.] රෝගීන් පරීක්‍ෂා කරන ස්ථානය

සාරගර්භ
[වි.] සාරවත් අදහස් ගැබ් කළ

සාරණ
[නා.ප්‍ර.] සිහි කිරීම; මතක් කිරීම/ එනම් පැළෑටි විශේෂය

සාරථියා
[නා.] රථ පදවන්නා; රියැදුරා (පා. සං. සාරථී)

සාරධර්ම
[නා.ප්‍ර.] හරයක් ඇති පැවැත්ම; චර්යාධර්මය

සාරාංශය
[නා.] සංක්‍ෂිප්තය; සාරවත් කොටස

සාරාණීය
[වි.] සිහි කළ යුතු (පා. සාරාණීය)

සාරාර්ථය
[නා.] සාරය වශයෙන් ඇති අරුත; පරමාර්ථය (සං. සාරාර්ථීන්)

සාරාසංඛ්‍ය
[නා.] අසංඛ්‍ය සතර

සාර්ථක
[වි.] සඵල; ප්‍රයෝජනවත් (සං. සාර්ථක)

සාර්ථවාහක
[නා.] ගැල්වලින් ප්‍රදේශයෙන් ප්‍රදේශයකට ගොස් බඩු විකුණන සමූහයේ නායකයා (සං. සාර්ථවාහ)

සාර්වත්‍ර
[වි.] සියල්ලට ම අදාළ (සං. සර්වත්‍ර)

සාර්වත්‍රික
[වි.] මුළු විශ්වයට ම පොදු (සං. සාර්වත්‍රික)

සාර්වභෞම
[වි.] මුළු පොළොවට ම අධිපති වූ/ මුළු ලොවට ම අයත් (සං. සාර්වභෞම)

සාලම්බන
[වි.] අරමුණු සහිත (සං. සාලම්බන)

සාලය
[නා.] විසිත්ත කාමරය [වි.] ආදරය සහිත

සාලවනය
[නා.] සල් රුක් සහිත කැලෑව (පා. සං. සාලවන)

සාලුක, සාලූක
[නා.ප්‍ර.] ඕලු/ මානෙල් අල (සං. ශාලුක)

සාලුව
[නා.] තුවාය (ඉං. shawl)

සාවඥ
[වි.] නින්දා සහගත

සාවද්‍ය
[වි.] වැරදි සහිත වූ (සං. සාවද්‍ය)

සාවධානය
[නා.] මනා අවධානය; අවධානය සහිත බව (සං. සාවධාන)

සාසනය, ශාසනය
[නා.] අනුශාසනාව; අවවාදය/ බුදුරජාණන් වහන්සේ විසින් ප්‍රතිෂ්ඨාපිත සසුන (පා. සාසන සං. ශාසන)

සාහසික
[වි.] ඉක්මන්; යුහුව ක්‍රියා කරන/ දරුණු (පා. සං. සාහසික)

සාහිත්‍යධරයා
[නා.] සාහිත්‍යය පිළිබද මනා දැනීමක් ඇත්තා

සාහිත්‍යය
[නා.] භාෂාවකට හෝ විෂයයකට හෝ අයත් පොත්පත් හා නිර්මාණ සම්භාරය (සං. සාහිත්‍ය)

සාහිත්යික
[වි.] සාහිත්‍යයට අයත්; සාහිත්‍යමය

සාහිත්‍යෝන්නතිය
[නා.] සාහිත්‍යයෙහි වර්ධනය

සාළිස්, සාලිස්
[නා.] හතළිහ

සාළුව
[නා.] සළුව; තුවාය/ හැන්ද; සරළුව

සැකිල්ල
[නා.] රාමුව; දළ සටහන

සැකෙවින්
[ක්‍රි.වි.] කෙටියෙන්; ලුහුඬින් (පා. සංඛෙප)

සැඟවෙනවා
[ක්‍රි.] කිසිවකුට නොපෙනෙන ලෙස සිටිනවා

සැඩ, සැඬ
[වි.] දරුණු; චණ්ඩ/වනගත (පා. සං. චණ්ඩ)

සැඩපරුෂ
[වි.] ඉතා දරුණු; රෞද්‍ර

සැණ
[නා.ප්‍ර.] 1. මොහොත; ක්‍ෂණය (සං. ක්‍ෂණ) 2. සැණකෙළිය (පා. ඡණ සං. ක්‍ෂණ) 3. හණ

සැණකෙළිය
[නා.] විනෝදය සඳහා පවත්වන ප්‍රීති උත්සවය; මේලාව (පා. ඡණකීලා සං. ක්‍ෂණ ක්‍රීඩා)

සැණෙකින්
[ක්‍රි.වි.] මොහොතකින්; ක්‍ෂණයකින්

සැඬොල්
[නා.ප්‍ර.] චණ්ඩාල කුලය (පා. සං. චණ්ඩාල)

සැත
[නා.] 1. ආයුධය; ශල්‍යකර්ම සඳහා භාවිත සියුම් උපකරණය/ සන්නාහය (සං. ශස්ත්‍ර) 2. කුඩය; ඡත්‍රය (පා. සං. ඡත්‍ර)

සැද
[නා.] සන්නාහය/ සෑදලය/ ශ්‍රද්ධාව

සැනසිල්ල
[නා.] අස්වැසිල්ල

සැනසෙනවා
[ක්‍රි.] සිත අස්වැසිලි ස්වභාවයට පත් කර ගන්නවා

සැපිනි
[නා.ප්‍ර.] ‘සර්පයා’ යන්නෙහි ස්ත්‍රී ලිංග පදය

සැබි
[වි.] සභ්‍ය; ශිෂ්ට (සං. සභ්‍ය)

සැරපරුෂ
[වි.] නපුරු; චණ්ඩ

සැරසිලි
[නා.ප්‍ර.] අලංකාරය පිණිස සකසන දෙය

සැරිසරනවා
[ක්‍රි.] සංචාරය කරනවා; ඇවිදිනවා

සැල
[වි.] චංචල; සසල (සං. චංචල) [නා.] 1. ශාලාව (පා. සාලා සං. ශාලා) 2. ආරංචිය; ප්‍රකාශය

සැල කරනවා
[ක්‍රි.] දන්වනවා; ප්‍රකාශ කරනවා

සැලකිලි
[නා.ප්‍ර.] උවමනාව; අවධානය/ ගෞරවය

සැලසුම
[නා.] පිළිවෙළ; ආකෘතිය; ක්‍රමවේදය

සැලළිහිණි, සැළලිහිණි
[නා.ප්‍ර.] අතීතයේ දූත කාර්යයෙහි යොදවාගත් පක්ෂියකුගේ නාමය

සැලැස්ම
[නා.] පිළිවෙළ;/ පිඹුර

සැලුනය
[නා.] කෙස් හා රැවුල් කපන ස්ථානය/ රූපලාවණ්‍ය කටයුතු කරන ස්ථානය (ඉං. saloon)

සැලෙනවා
[ක්‍රි.] සෙලවෙනවා/ කම්පා වෙනවා/ හැලෙනවා/ සැරසෙනවා

සැල්වීනියා
[නා.ප්‍ර.] දිය මත වැඩෙන වල්පැළෑටි වර්ගයක්

සැවුලා
[නා.] කුකුළා; කුක්කුටයා (දෙ. சாவல்)

සැසඳෙනවා
[ක්‍රි.] එකිනෙක ගැළපෙනවා

සැසිය
[නා.] වාරය; රැස්වීම් වාරය (ඉං. session)

සැහැලි
[නා.ප්‍ර.] ගී පද, දෙපද හා සිවුපස මිශ්‍ර කොට සැකසූ රචනාව

සැහැල්ලු
[වි.] බර අඩු; පහසු

සැහැසි
[වි.] දරුණු; නපුරු (පා. සං. සාහසික)

සැහැසී, සෑසී
[නා.ප්‍ර.] ශාක්‍ය සිංහ; බුදුරදුන්

සැළ
[වි.] කපටි (සං. ශඨ) [නා.ප්‍ර.] වංචාව; රැවටීම (සං. චාට)

සැළමුතු
[වි.] කපටි බවෙන් මිදුණු; අවංක වූ (සං. ශඨමුක්ත)

සැළලිහිණි
[නා.ප්‍ර.] සැලළිහිණි

සැළිය
[නා.] මැටියෙන් හෝ ලෝහයෙන් හෝ කළ විශාල බඳුන; මුට්ටිය (පා. චාටී)

සෑඟණය
[නා.] දාගැබ් මළුව; චෛත්‍යාංගණය (පා. චෙතියඞ්ගණ)

සෑදලය
[නා.] අශ්වයකු පිට වාඩි වීමට යොදන අතුරණය (ල. zadel)

සෑමළුව
[නා.] දාගැබ් මිදුල; චෛත්‍යාංගණය

සිංචනය, සිඤ්චනය
[නා.] ද්‍රව ආදිය ඉසීම/ ශුක්‍ර තැන්පත් කිරීම (පා. සිඤ්චන)

සිංහ පඤ්ජරය
[නා.] සිංහ රූප යොදා කළ කවුළුව (පා. සීහපඤ්ජර)

සිංහල
[නා.ප්‍ර.] ආර්යයන්ගෙන් පැවතෙන ජන වර්ගයක්/ ඔවුන්ගේ භාෂාව (සං. සිංහල)

සිංහසෙය්‍යාව
[නා.] සිංහයකු නිදන විලාසය; දකුණැලයෙන් නිදීම (පා. සීහසෙය්‍යා)

සිංහසෙය්‍යාව
[නා.] සිංහයාගේ බැල්ම (සං. සිංහාවලොකන)

සිංහාසනය
[නා.] රාජාසනය; සිහසුන (සං. සිංහාසන)

සිංහාසනාරූඪ
[වි.] සිංහාසනයට නැඟි; රජ වූ

සිකනලා
[නා.] හීරළුවා

සිකපදය
[නා.] ශික්ෂාපදය (පා. සික්‍ඛාපද)

සිකි
[නා.ප්‍ර.] 1. සකි; යහළුවා (පා. සං. සඛි) 2. මොනරා/ ශිඛාව (සං. ශිඛින්)

සිකිපිල
[නා.] මොනර පිල

සිඛවළඳ විනිස
[නා.ප්‍ර.] සිඛවළඳ නම් සිංහල විනය ග්‍රන්ථයට ලියූ විස්තර කථනය

සිඟාලෝවාද සූත්‍රය
[නා.] සිගාල ගෘහපතියාට බුදුරදුන් දෙසූ සූත්‍රය (පා. සිඟාලොවාදසුත්ත)

සිඟාලයා, සිගාලයා
[නා.] නරියා (පා. සිගාල සං. ශෘගාල)

සිටුකුලය
[නා.] සිටුවරුන්ගේ වංශය; වෛශ්‍ය කුලය (පා. සෙට්ඨිකුල)

සිතාසිය
[නා.] අධිකරණයේ පෙනී සිටින ලෙස එවන නිවේදනය (ල. citasil)

සිතැඟි
[නා.ප්‍ර.] සිතෙහි අදහස; හැඟීම; අභිප්‍රාය

සිතිවිලි
[නා.ප්‍ර.] අදහස

සිතුමිණ
[නා.] චින්තාමාණික්‍යය (සං. චින්තාමාණික්‍ය)

සිත් අලවනවා
[ක්‍රි.] හිත් ඇදගන්නවා

සිත්කලු
[වි.] මනහර; මනස්කාන්ත

සිත්තැවුල
[නා.] සිතෙහි ඇති වන පීඩාව

සිදාදිය
[නා.] නගරය; නගරබද ප්‍රදේශය (පුර්. cidadi)

සිද්ධ
[වි.] සිදු වූ; ඉටු වූ; නිශ්චිත වූ (පා. සං. සිද්ධ)

සිද්ධස්ථානය
[නා.] පුණ්‍ය භූමිය; වැඳුම් පිදුම් කරන ස්ථානය; පූජනීය ස්ථානය (සං. සිද්ධස්ථාන)

සිද්ධාන්තය
[නා.] සත්‍ය වූ නිගමනය; නිශ්චිත දෙය (සං. සිද්ධාන්ත)

සිද්ධායුර්වේදය
[නා.] ප්‍රත්‍යක්ෂ වූ ආයුර්වේද වෙදකම

සිද්ධාර්ථ
[වි.] යහපත් වන; වැඩ පිණිස හේතු වන (සං. සිද්ධාර්ථ)

සිද්ධිය
[නා.] සිදු වූ දෙය; සිදුවීම/ යහපත/ නිශ්චය (සං. සිද්ධි)

සිනිදු, සිනිඳු
[වි.] මෘදු; රළු නොවූ (සං. ස්නිග්ධ පා. සිනිද්ධ)

සිනිද්ධ
[වි.] සිනිදු (පා. සිනිද්ධ)

සින්දුර
[නා.ප්‍ර.] රතු ඊයම්/ ගස් වර්ගයක් (සං. සින්‍දූර)

සින්ධුර
[නා.ප්‍ර.] ඇතා (සං. සින්‍ධුර)

සින්ධූපමාන
[වි.] සාගරය බඳු වූ; සයුර හා සම වූ

සින්නක්කර
[වි.] තනි අයිතිය ඇති

සිඳලනවා
[ක්‍රි.] කඩා දමනවා හෝ කපා දමනවා

සිඳු
[නා.ප්‍ර.] මුහුද/ නදිය/ ජලය (පා. සං. සින්‍ධු)

සිප්හල
[නා.] ශාස්ත්‍ර හදාරන ස්ථානය; ශිල්ප ශාලාව

සිඹිනවා
[ක්‍රි.] චුම්බනය කරනවා/ ගඳ සුවඳ බලනවා (සං. චුම්බති)

සියලඟ, සියොලඟ
[නා.] සකල ශරීරය; සියලු ඇඟ

සියලු
[වි.] සමස්ත; සකල (පා. සං. සකල)

සියවස
[නා.] අවුරුදු සියය (සං. ශතවර්ෂ)

සියුමැලි
[වි.] ඉතා මොළොක්; සුකුමාර

සිරස
[නා.] හිස (සං. ශීර්ෂ)

සිරස්තලය
[නා.] පුවතක මාතෘකා පාඨය; හෙඩිම

සිරස්පත
[නා.] බුදුපිළිමයක උණ්හීස ශීර්ෂය දක්වන ආකාරය/ නැට්ටුවන් හිසෙහි පලඳින සැරසිල්ලක්

සිරිඟර
[නා.ප්‍ර.] ශෘංගාර රසය (සං. ශෘඞ්ගාර)

සිරිපතුල
[නා.] ශ්‍රීපාදය; උත්තම පුරුෂයන්ගේ පාදය

සිරිපදලස
[නා.] ශ්‍රීපාද ලාංඡනය

සිරිවස
[නා.] උඩැක්කිය/ ශ්‍රීපතුලෙහි ඇති මංගල ලකුණක්

සිල
[නා.] 1. සිදුර; හිල (සං. ඡිද්‍ර) 2. ගල/ පාෂාණය (පා. සිලා සං. ශිලා)

සිලම්බුව
[නා.] පා සලඹ/ හරකුන්ගේ කුර අසල ඇති සුදු වටය (දෙ. சிலம்பு)

සිලිටු, සිලුටු
[වි.] මෘදු; සියුමැලි

සිලින්ඩරය
[නා.] ඒකාකාර හරස්කඩකින් යුත් ඝන වස්තුව; නළයක් ආකාර වූ වස්තුව (ඉං. cylinder)

සිලිල
[නා.ප්‍ර.] ජලය/ වලාකුළ (පා. සං. සලිල)

සිලිලාර
[නා.] ජලයට ආකර වූ ස්ථානය; මුහුද

සිලෝ
[නා.ප්‍ර.] ශ්ලෝකය/ ස්තුතිය (සං. ශ්ලොක)

සිල්ලර
[වි.] සාමාන්‍ය; කුඩා; සුළු (දෙ. சில்லறை)

සිවිකාව
[නා.] දෝලාව; පල්ලැක්කිය (සං. ශිවිකා පා. සිවිකා)

සිවිකා ශාලාව
[නා.] ශිව ලිංගය තබා ඇති ශාලාව/ තිඹිරිගෙය (පා. සිවිකාසාලා)

සිවු, සිව්
[වි.] සතරක් වූ (පා. චකු)

සිවුපසය, සිව්පසය
[නා.] චීවර, පිණ්ඩපාත, සේනාසන, ගිලානප්‍රත්‍යය යන සතර (පා. චතුපච්චය)

සිවුපිළිසිඹියා
[නා.] අර්ථ, ධර්ම, නිරුක්ති සහ ප්‍රතිභාන යන සතරෙහි ප්‍රභේදගත විශේෂ ඥානය (පා. චතුපටිසම්භිදා)

සිවුමංසල, සිව්මංසල
[නා.] සතර මංසන්ධිය

සිවුමැදුරු කවුළුව, සිව්මැදුරු කවුළුව
[නා.] සිංහ රූපාකාර කවුළුව; සීමැදුරු කවුළුව

සිවුරඟ සෙනඟ, සිව්රඟ සෙනඟ
[නා.] චතුරංගනී සේනාව; සතර ආකාර සේනාව (සං. චතුරංගනීසෙනා)

සිවුරළු
[වි.] සිවුරු හැරියා වූ

සිවුවණක් පිරිස, සිව්වණක් පිරිස
[නා.] භික්ෂු, භික්ෂුණී, උපාසක, උපාසිකා යන සතර පිරිස

සිවුවැදෑරුම්, සිව්වැදෑරුම්
[වි.] සතර ආකාර වූ; චතුර්විධ

සිවුසැට කලාව, සිව්සැට කලාව
[නා.] චතුෂ්ෂෂ්ටි කලාව; කලා ශිල්ප හැට හතර

සිවු සැට බරණ, සිව් සැට බරණ
[නා.ප්‍ර.] රජු පලඳින ආභරණ වර්ග හැට හතර

සිසාළ
[වි.] වටේට කරකවන ලද; වට කළ

සිසිකැලුම්
[නා.ප්‍ර.] චන්‍ද්‍රකාන්තිය; සඳරැස්

සිසිලනය
[නා.] සිසිල් බව; සිසිල

සිසිලස
[නා.] සිසිල් ගුණය; සිසිල් බව

සිහසුන
[නා.] සිංහාසනය (සං. සිංහාසන)

සිහල
[නා.ප්‍ර.] සිංහල (සං. සිංහල)

සිහිනිඟ
[නා.] සිහින් වූ ඉඟටිය

සිහිනුවණ
[නා.] යහපත් කල්පනාව

සිහිබුද්ධිය
[නා.] සිහිය හා කල්පනාව

සිහිමඳ
[වි.] මඳ සිහිය ඇති/ අමතක වනසුලු

සිහිමුළාව
[නා.] ප්‍රකෘති සිහිය නැති වීම; සිහිමූර්ඡාව

සිහිමූර්ඡාව
[නා.] සිහි නැති වීම

සිහිලැල්
[වි.] ඉතා සිසිල්

සිහිවටනය
[නා.] ස්මාරකය; සිහිපත් වීමට ඇති දෙය

සිළ, සිළි, සිළු
[නා.ප්‍ර.] 1. මුදුන; ශිඛාව (සං. වූඪ) 2. පහන් දැල්ල (පා. සිඛා සං. ශිඛා) 3. දිය දහර/ දොරටුව (පා. සොත සං. ශ්‍රොතස්)

සිළුමිණ
[නා.] චූඩාමාණික්‍යය

සිළුව
[නා.] පහන් දැල්ල; සිළ (පා. සිඛා සං. ශිඛා)

සීත
[වි.] උණුසුම අඩු; සිසිල් (පා. සීත)

සීතාම්බර
[වි.] නිරුවත්

සීනුව
[නා.] කුඩා ඝණ්ටාරයක ස්වරූපය ගත් හඬ නංවන උපකරණයක් (පුර්. sino)

සීමාතික්‍රමණය
[නා.] සීමාව ඉක්මවීම

සීමාතික්‍රාන්ත
[වි.] සීමාව ඉක්මවූ; ඉම පැනගිය

සීමාමාලකය
[නා.] විනයකර්ම සඳහා සම්මත කරගත් ස්ථානය

සීමැදුරු කවුළුව
[නා.] ප්‍රාසාදයන්හි ඇති දැල් කවුළුව; රජමාලිගයෙහි ඇති සිංහ මුඛ ආකාර කවුළුව

සීරළුවා
[නා.] සිවුරු හැරි තැනැත්තා/ හිකනලා

සීලය
[නා.] කාය හා වාක්කර්ම මනා කොට පිහිටුවන ධර්මස්මෘතිය (පා. සීල සං. ශීල)

සීහහනු
[නා.ප්‍ර.] සිංහයාගේ හනුව/ සිංහයාගේ හනුව බඳු වූ හනුව; මහා පුරුෂ ලක්ෂණයන්ගෙන් එකක් (පා. සීහහනු)

සීහළ
[නා.ප්‍ර.] සිංහල (පා. සීහළ)

සීහළට්ඨකථා
[නා.බහු.] ත්‍රිපිටකයට සිංහලෙන් කළ අටුවා පොත් (පා. සීහළට්ඨකථා)

සුංගම
[නා.] පුරාණයෙහි අය බද්දක් හැඳින්වූ නාමය (දෙ. கங்கம்)

සුකර
[වි.] පහසු; පහසුවෙන් කළ හැකි (පා. සං. සුකර)

සුකුමාල
[වි.] නොමේරූ; සියුමැලි (පා. සං. සුකුමාර පා. සුඛුමාල)

සුකොමල, සුකෝමල
[වි.] ඉතා මෘදු වූ; ඉතා සියුමැලි (සං. සුකොමල)

සුක්කානම
[නා.] රථයක ගමන් මග හසුරුවන මෙවලම (දෙ. கக்கான்)

සුඛනම්‍ය
[වි.] අවශ්‍ය පරිදි හැඩ ගැසෙන; පහසුවෙන් නැමෙන

සුඛය
[නා.] සැපය; කායික හෝ මානසික සුවය (පා. සං. සුඛ)

සුඛවිහරණය
[නා.] සැපවත් වාසය

සුඛාන්ත
[නා.] ප්‍රියජනක ව සිදු වන අවසානය (සං. සුඛාන්ත)

සුඛාවබෝධය
[නා.] පහසුවෙන් තේරුම් ගැනීම (සං. සුඛාවබො)

සුඛාස්වාදය
[නා.] සැප වින්දනය (සං. සුඛාස්වාද)

සුඛිත
[වි.] සැපවත්; සියලු දෙයින් පරිපූර්ණ (පා. සං. සුඛිත)

සුඛෝච්චාරණය
[නා.] පහසුවෙන් උච්චාරණය කිරීම

සුඛෝත්පත්තිය
[නා.] සුවයෙහි පහළවීම; සැපවත් ව ඉපදීම

සුඛෝපභෝගී
[වි.] සැප විඳීමට අවශ්‍ය; සැප පිණිස භාවිත කරන

සුගන්ධය
[නා.] මනා සුවඳ; යහපත් ගන්ධය (පා. සං. සුගන්‍ධ)

සුඟ
[නා.ප්‍ර.] ස්වල්පය [වි.] සිහින්; කුඩා

සුචි
[වි.] පවිත්‍ර; නිර්මල (පා. සුචි සං. ශුචි)

සුණංගුව
[නා.] ප්‍රමාදය (දෙ. சுணங்கு)

සුතන
[නා.ප්‍ර.] පුත්‍රයා; දරුවා

සුතඹු
[නා.ප්‍ර.] දරුවා හා බිරිය. පුත්‍රයා හා භාර්යාව

සුදන
[නා.ප්‍ර.] සත්පුරුෂයා (පා. සං. සුජන)

සුදර්ශන
[වි.] දැකීමට ප්‍රිය උපදවන; ඇසට ප්‍රිය වූ (සං. සුදර්ශන)

සුදුමැලි
[වි.] මලානික; ප්‍රසන්න බව නොමැති

සුදුරුධිරාණුව
[නා.] සත්ත්ව රුධිරයෙහි ඇති වර්ණක රහිත සෛලය

සුදුලූනු
[නා.ප්‍ර.] සුදු පැහැති ලූනු වර්ගයක්

සුදුහුනු
[නා.ප්‍ර.] බෙල්ලන්ගේ කටු පුලුස්සා සාදන ද්‍රව්‍යයක්

සුද්ධෝදන
[නා.ප්‍ර.] සිදුහත් කුමරුගේ පිය රජතුමා (පා. සුද්ධෝදන)

සුධාභෝජනය
[නා.] ඉතා රසවත් වූ ආහාරය; දිව්‍ය ආහාරය (සං. සුධාභෝජන)

සුධාරකයා
[නා.] ප්‍රාඥයා; දැන උගත් තැනැත්තා

සුධී ජනයා
[නා.] දැන උගත් ජනයා; ප්‍රාඥ ජනතාව

සුනඛයා, ශුනකයා
[නා.] බල්ලා (පා. සුනඛ සං. ශුනක)

සුනිමල
[වි.] ඉතා නිර්මල

සුනිල්
[වි.] ඉතා නිල් පැහැ වූ (සං. සුනීල)

සුනු
[නා.ප්‍ර.] අඹරා පිටි කරන ලද දෙය; සිහින් කුඩා/ බිත්ති ආදියෙහි ආලේප කරන හුනු (පා. චුණ්ණ සං. චූර්ණ)

සුනුවිසුනු කරනවා
[ක්‍රි.] කුඩුපට්ටම් කරනවා

සුනුසාල්
[නා.ප්‍ර.] වී කෙටීමේ දී කැබලිවලට කැඩී යන සහල්; සුන් සහල්

සුනෙර
[නා.] මහාමේරු පර්වතය (සං. සුනෙර)

සුන්නත් කිරීම
[නා.] ඉස්ලාම් ආගමික චාරිත්‍රයක් වශයෙන් ලිංගේන්ද්‍රියයේ අග සමේ කොටසක් කැපීම

සුන්නද්දූලි වෙනවා
[ක්‍රි.] සියල්ල විනාශ වී යනවා; සුනුවිසුනු වී යනවා

සුන්බුන්
[නා.ප්‍ර.] බිඳී කුඩු වී ගිය දේ; දිරාපත් ව ප්‍රයෝජනයට ගත නොහැකි ලෙස කැඩී බිඳී ගියදේ

සුපතළ
[වි.] ඉතා ප්‍රකට

සුපරීක්ෂාකාරී
[වි.] මනා විමසිල්ලෙන් යුත්

සුපර්ණත
[නා.ප්‍ර.] ගුරුළා/ කුකුළා (සං. සුපර්ණක)

සුපින
[නා.ප්‍ර.] සිහිනය (පා. සුපින)

සුපිළිපන්
[වි.] මනා කොට පැමිණි; මනා සේ පිළිපැදි (පා. සුපටිපන්න)

සුපුල්
[වි.] මනා ව පිපුණු (පා. සං. සුඵුල්ල)

සුපුෂ්පිත
[වි.] මනාව පිපුණු; සුපිපි (සං. සුපුෂ්පිත)

සුපේශල, සුපේසල
[වි.] ඉතා දක්ෂ/ ඉතා යහපත්; මනා පැවතුම් ඇති

සුපෝෂණය
[නා.] මනා පෝෂණය

සුප්‍රබුද්ධ
[වි.] මැනවින් ප්‍රබෝධ වූ; සුව සේ නැගිටින (සං. සුප්‍රබුද්ධ)

සුප්‍රසිද්ධ
[වි.] ඉතා ප්‍රකට

සුඛ
[වි.] යහපත්; ශෝභන (පා. සුභ සං. ශුභ)

සුබපල
[නා.ප්‍ර.] ශුභ ඵල (සං. ශුභඵල)

සුබ පැතුම
[නා.] සෙත් පැතීම; යහපත ප්‍රාර්ථනා කිරීම; ශුභ ප්‍රාර්ථනාව

සුබාසුබ
[නා.ප්‍ර.] ශුභ හා අශුභ; යහපත හා අයහපත; ශුභාශුභ

සුභ, ශුභ
[වි.] යහපත්; මනා (පා. සුභ සං. ශුභ)

සුභග
[වි.] සෞභාග්‍යවත් (පා. සුභග)

සුභ සාධක, ශුභ සාධක
[වි.] යහපත හෝ ශුභ සිද්ධිය ඇති කරන

සුභ සාධනය, ශුභ සාධනය
[නා.] යහපත් පැවැත්මට කටයුතු කිරීම (පා. සුභසාධන)

සුභසිද්ධිය, ශුභ සිද්ධිය
[නා.] යහපත; අභිවෘද්ධිය

සුභාවිත
[වි.] මනා සේ දියණු කළ (පා. සුභාවිත)

සුභාරංචිය
[නා.] ශුභාරංචිය

සුභාෂණය
[නා.] යහපත් කථාව

සුභාෂිත
[වි.] මනා සේ ප්‍රකාශිත; මොනවට කියන ලද (සං. සුභාෂිත)

සුභාසිංසනය
[නා.] ශුභාශංසනය

සුමධුර
[වි.] අතිශයින් මිහිරි වූ; අතිමධුර (සං. සුමධුර)

සුමුගුව, සුමුඟුව
[නා.] කරඬුව; කුඩා පෙට්ටිය (පා. සමුග්ග සං. සමුද්ග)

සුඹුල්, සුඹුලු
[නා.ප්‍ර.] ගසක පොත්තට යටින් ඇති සිවිය; ගස්, ගෙඩි ආදියෙන් සූරා ගන්නා කුඩු)

සුඹුළු
[නා.ප්‍ර.] දරනුව; සුම්මැඩිය/ පිස්නාව; බුරුසුව (පා. චුම්බට)

සුරක්ෂිත
[වි.] ඉතා ආරක්ෂාකාරී (සං. සුරක්‍ෂිත)

සුරඟන
[නා.] දිව්‍යාංගනාව (සං. සුරාඞ්ගනා)

සුරදූතයා
[නා.] දෙවියන් වහන්සේගේ දූතයා; දේවදූතයා

සුරබිදෙන
[නා.] දෙව්ලොව සිටින සිතූ පැතූ දේ දෙන ගවදෙන

සුරභිධේනුව
[නා.] සුරබිදෙන

සුරල
[නා.] බෙර වාදනයේ දක්නා ලැබෙන කාලයක්

සුරසිඳු
[නා.ප්‍ර.] අහස් ගඟ; ආකාශ ගංගාව

සුරාංගනාව
[නා.] දිව්‍ය ස්ත්‍රිය; දෙවඟන (සං. සුරාඞ්ගනා)

සුරාධූර්තයා
[නා.] සුරා පානයට ඇබ්බැහි වූ තැනැත්තා; බේබද්දා (පා. සුරාධුත්ත)

සුරාපානය
[නා.] මත්පැන් බීම (සං. සුරාපාන)

සුරාම්බිකාව
[නා.] සුර අඹුව; දිව්‍ය ස්ත්‍රිය

සුරාසැල
[නා.] මත්පැන් බීමට හෝ විකිණීමට තබා ඇති ස්ථානය; තැබෑරුම

සුරාසොඬා
[නා.] බේබද්දා

සුරුණ්ඩි, සුරුණ්ඩු
[නා.ප්‍ර.] හැකිළීම; වකුටු වීම

සුරූපිනිය
[නා.] මනා රූ ඇති තැනැත්තිය

සුරේන්ද්‍රයා
[නා.] ශක්‍රයා (සං. සුරෙන්‍ද්‍ර)

සුරේශ්වර
[නා.ප්‍ර.] දිව්‍යරාජයා

සුලකළ
[වි.] මනා සේ අලංකාර කරන ලද (පා. සාලඞ්කත සං. ස්වලංකෘත)

සුලක්ෂණ
[නා.ප්‍ර.] අතිශය ශෝභාව (සං. සුලක්‍ෂණ)

සුලක්ෂිත
[වි.] හොඳින් ලකුණු වූ (සං. සුලක්‍ෂිත)

සුලබ, සුලභ
[වි.] පහසුවෙන් ලබා ගත හැකි (පා. සං. සුලභ)

සුලමුල
[නා.ප්‍ර.] වගතුග; තොරතුරු

සුලලිත
[වි.] ඉතා සුන්දර; මනහර (සං. සුලලිත)

සුලු
[වි.] ස්වභාවය ඇති (සං. ශීල)

සුලෝහිත
[වි.] තද රතු පැහැති

සුවච
[වි.] මනා ව හික්මුණු (පා. සුවච)

සුවඳ
[වි.] සිතට ප්‍රිය උපදවන ගන්ධය (පා. සං. සුගන්‍ධ)

සුවඳ විලවුන්
[නා.ප්‍ර.] සුවඳ ආලේප වර්ග

සුවිනීත
[වි.] මැනවින් හික්මුණු (සං. සුවිනීත)

සුවිමල
[වි.] අතිනිර්මල වූ (සං. සුවිමල)

සුවිශද
[වි.] ඉතා පැහැදිලි (සං. සුවිශද)

සුවිශාල
[වි.] ඉතා ලොකු (සං. සුවිශාල)

සුවිශිෂ්ට
[වි.] ඉතා විශිෂ්ට; අතිශයින් උතුම් (සං. සුවිශිෂ්ට)

සුවිශුද්ධ
[වි.] ඉතා පිරිසිදු (සං. සුවිශුද්ධ)

සුවිශේෂ
[වි.] අන්‍ය දේවලින් වෙන් කෙරුණු

සුශික්ෂිත
[වි.] මනා සේ හික්මුණු (සං. සුශික්‍ෂිත)

සුශීල
[වි.] යහපත් ශීලයෙන් යුතු (පා. සුසීල සං. සුශීල)

සුශ්‍රැත
[වි.] මනා කොට අසන ලද (සං. සුශ්‍රැත)

සුශ්‍රැත සංහිතාව
[නා.] සංස්කෘත ආයුර්වේද වෛද්‍ය ග්‍රන්ථයක නාමය (සං. සුශ්‍රැත සංහිතා)

සුෂිර, ශුෂිර, සුසිර
[නා.ප්‍ර.] කුහරය; සිදුර/ වායුධාරාවක් උපයෝගී කරගෙන හඬ උපදවන තූර්ය භාණ්ඩ (සං. සුෂිර, ශුෂිර පා. සුසිර)

සුෂුම්නාව
[නා.] කොඳු ඇට පෙළ දක්වා දිවෙන ස්නායු රැහැන (සං. සුෂුම්නා)

සුසංවෘත
[වි.] මනා ව වැසූ (සං. සුසංවෘත)

සුසාධ්‍ය
[වි.] මැනවින් සිද්ධ කළ හැකි (සං. සුසාධ්‍ය)

සුසාන භූමිය
[නා.] සොහොන් බිම

සුසානය
[නා.] මිනී දවන හෝ වළලන හෝ භූමිය (පා. සුසාන)

සුසිනිඳු
[වි.] මනා සේ සිනිඳු (සං. සුස්නිග්ධ)

සුසිර, සුෂිර, ශුෂිර
[නා.ප්‍ර.] සිදුර; ඡිද්‍රය/ නළා ආදි සිදුර සහිත වාද්‍ය භාණ්ඩ විශේෂය (සං. ශුෂිර, සුෂිර පා. සුසිර)

සුසුම්ලනවා
[ක්‍රි.] දුක් මුසු ව ශබ්ද ගැන්වෙන සේ හුස්ම පිට කරනවා

සුහුඹුල්
[වි.] හොඳින් වැඩුණා වූ

සුහුරුබඩු
[නා.ප්‍ර.] මාමාගේ පුතා; මස්සිනා/ මාමාගේ දියණිය; නෑනා

සුළං කපොල්ල
[නා.] කඳු දෙකක් අතර ඉඩ කොටස

සුළඟ, හුළඟ
[නා.] එක් තැනක සිට තවත් තැනකට ගලා යන වායු ධාරාව

සුළඟිල්ල, සුළැඟිල්ල
[නා.] අත්පාවල ඇති කුඩා ම ඇඟිල්ල

සුළිය
[නා.] සුළං, ජලය, ලෝම ආදියේ කේතුවක හැඩයෙන් යුත් කරකැවීම

සුළිසුළඟ
[නා.] භ්‍රමණය වෙමින් හමන සුළඟ; විශාල වාසුළිය

සුළු
[වි.] කුඩා; පුංචි (පා. චූළ, චුල්ල)

සුළු කෝණය
[නා.] අංශක 90ං ට අඩු කෝණය

සුළු ගුණාකාරය
[නා.] සංඛ්‍යා කීපයකින් ශේෂයක් නැති ව බෙදිය හැකි ඉතා ම කුඩා සංඛ්‍යාව

සුළු ජාතිය
[නා.] රටක වෙසෙන ජන වර්ග අතුරෙන් සංඛ්‍යාත්මක ව අඩු ජන වර්ගය

සුළුතරය
[නා.] අඩු පිරිස; අඩු ප්‍රමාණය

සුළුදිය
[නා.ප්‍ර.] මූත්‍රා/ ඩාදිය

සුළුපටු
[වි.] කුඩා; අල්ප

සුළු පරිමාණ
[වි.] විශාල නොවූ

සුළුපියා
[නා.] පියාගේ බාල සහෝදරයා/ මවගේ දෙවන පුරුෂයා (පා. චුල්ලපිතා)

සුළු පොලිය
[නා.] මුල් මුදලට පමණක් ලැබෙන පොලිය

සුළුමව
[නා.] මවගේ බාල සහෝදරිය/ පියාගේ දෙවන භාර්යාව (පා. චූළමාතා)

සුළු මුදල්
[නා.ප්‍ර.] සුළු වියහියදම් සඳහා වෙන් කළ මුදල්

සූකරයා
[නා.] ඌරා (සං. සූකර)

සූක්ෂ්ම
[වි.] ඉතා සියුම්; ඇසට නොපෙනෙන තරම් කුඩා (සං. සූක්‍ෂම)

සූචක
[වි.] ප්‍රකාශ වන; දක්වන (සං. සූචක)

සූචනය
[නා.] ප්‍රකාශය; දැක්වීම (සං. සූචන)

සූචිපත්‍රය
[නා.] ග්‍රන්ථයක සමහර වචන අකාරාදි කොට සකස් කරන ලේඛනය (සං. සූචිපත්‍ර)

සූචිය
[නා.] ඉදිකටුව/ අනුක්‍රමණිකාව (සං. සූචි)

සූතිකාගාරය
[නා.] දරු ප්‍රසූතිය සිදුවන ස්ථානය; තිඹිරිගෙය (සං. සූතිකාගාර)

සූත්‍රධර
[නා.ප්‍ර.] සූත්‍ර ධර්ම හැදෑරූ තැනැත්තා/ නූලක් අතින් දරන්නා (සං. සූත්‍රධර)

සූත්‍රපාඨය
[නා.] සූත්‍රයක ප්‍රධාන ඛණ්ඩය (පා. සුත්තපාඨ)

සූත්‍රපිටකය
[නා.] ත්‍රිපිටක ධර්මය ඇතුළත් එක් ධර්ම පිටකයක නාමය (පා. සුත්තපිටක)

සූදානම
[නා.] පිළියෙල කිරීම; පිළියෙල වීම (දෙ. சூதானம்)

සූදු කෙළිය
[නා.] දූ කෙළිය (දෙ. சூது)

සූදුපළ, සූදුපොළ
[නා.ප්‍ර.] සූදු ක්‍රීඩාව කරන ස්ථානය

සූනියම්, හූනියම්
[නා.ප්‍ර.] මන්ත්‍ර ගුරුකම් බලයෙන් කෙනකුට පීඩා කිරීමට කරන ක්‍රියාව (දෙ. சூனியம்)

සූපශාස්ත්‍රය
[නා.] ආහාර පිළියෙල කර පිසීමේ ශාස්ත්‍රය (සං. සූපශාස්ත්‍ර)

සූරී
[නා.ප්‍ර.] උගත් තැනැත්තා; පණ්ඩිතයා (පා. සං. සූරි)

සූර්යකෝෂය
[නා.] සූර්ය කිරණ විදුලියට හරවන මෙවලමක්

සූර්යග්‍රහණය
[නා.] සූර්ය මණ්ඩලය, චන්‍ද්‍ර මණ්ඩලයෙන් වැසී නොපෙනී යෑම (සං. සූර්යග්‍රහණ)

සූර්යග්‍රහ මණ්ඩලය
[නා.] සූර්යයා: එහි බලය හා සම්බන්ධ ග්‍රහයන් හා උපග්‍රහයන්

සූර්ය නමස්කාරය
[නා.] හිරුදෙවි වැඳීම/ ව්‍යායාම ක්‍රමයක්

සූර්ය මණ්ඩලය
[නා.] හිරු නම් වූ ආකාශ වස්තුව (සං. සූර්යමණ්ඩල)

සූර්යයා, සූර්‍ය්‍යයා, සූර්‍යයා
[නා.] හිරු; ඉර (සං. සූර්ය)

සූර්ය වංශය
[නා.] ප්‍රධාන රාජ වංශයක නාමය (සං. සූර්යවංශ)

සූර්යෝදය, සූර්‍යෝදය, සූය්‍යෝර්‍දය
[නා.ප්‍ර.] හිරු උදාව; ඉර පෑයීම (සං. සූර්යෝදය)

සූර්යෝද්ගමනය
[නා.] ඉර පෑයීම; හිරු උදාව

සූවිසි විවරණය
[නා.] පෙර සිටි බුදුවරුන් විසිහතර දෙනකුගෙන් බෝසතුන් බුදු වන බවට ප්‍රකාශිත නියත වාක්‍යය

සෙංකෝලය
[නා.] රාජ්‍යත්වයේ සංකේත යෂ්ටිය/ පාර්ලිමේන්තුවේ කථානායක නිල සංකේතය

සෙංගමාලය
[නා.] පිත් රෝගයක නාමයක්; හෙපටයිටිස්

සෙනඟ
[නා.] මිනිස් සමූහය (සං. සෙනාඞ්ග)

සෙනසුන
[නා.] භික්ෂූන් වැඩ සිටින අසපුව (පා. සෙනාසන)

සෙනෙවි
[නා.ප්‍ර.] සේනාපති; සේනාධිනායක

සෙනෙහස
[නා.] ආදරය; ප්‍රේමය (පා. සිනෙහ සං. ස්නෙහ)

සෙබළා
[නා.] යුද්ධභටයා

සෙම්ප්‍රතිශ්‍යාව
[නා.] සෙම් රෝගයක නාමය

සෙයිලම
[නා.] නගරය (පුර්. ceilao)

සෙය්‍යාව, සෙය්යාව
[නා.] නින්ද; නිදා ගැනීමේ ඉරියව්ව (පා. සෙය්‍යා)

සෙල
[නා.] ගල; ගල් පව්ව (පා. සිලා සං. ශිලා)

සෙලවෙන
[වි.] චංචල

සෙලුව, හෙලුව
[නා.] නිර්වස්ත්‍රබව; නග්න භාවය

සෙල්පිළිම
[නා.ප්‍ර.] ගල් පිළිමය; ශෛලමය ප්‍රතිමාව (පා. සිලාපටිමා)

සෙල්ලම
[නා.] ක්‍රීඩාව; විනෝද ක්‍රියාව (දෙ. செல்லம்)

සෙවණ, හෙවණ
[නා.ප්‍ර.] එළිය ඇහිරීම නිසා සිදු වන ආවරණය; අව්වෙන් තොර තැන/ රැකවරණය

සෙවණැල්ල, හෙවණැල්ල
[නා.] ආලෝකය නිසා ඇති වන යම් වස්තුවක ඡායාව

සෙවණිය, සෙවෙණිය
[නා.] සෙවණ/ වන ළැහැබ

සෙවල, සෙවෙල
[නා.] තෙත ගතිාය ඇති තැන්වල හටගන්නා ලිස්සන ගතියෙන් යුත් කොළ පැහැති ද්‍රව්‍යය (පා. සෙවාල සං. ශෛවාල)

සෙවිලි
[නා.ප්‍ර.] වැසීම; විපරම/ සොයා බැලීම

සේතුව
[නා.] ඒදණ්ඩ (පා. සං. සෙතු)

සේනාංකය
[නා.] සේනාවේ කොටස; බල ඇණිය

සේනාධිපති
[නා.ප්‍ර.] සේනාවෙහි අධිපතියා

සේනාධිනායක
[නා.ප්‍ර.] හමුදාවේ ප්‍රධානයා

සේනාසන
[නා.ප්‍ර.] සෙනසුන (පා. සෙනාසන)

සේමිණී
[නා.ප්‍ර.] සුදු පාට මැණික; ස්ඵටික මාණික්‍යය

සේයාපටල
[නා.ප්‍ර.] ඡායාරූප ගැනීමට ගන්නා පටල

සේරිවාණිජ
[නා.ප්‍ර.] විකිණීම සඳහා බඩු රැගෙන තමා කැමති පෙදෙස්වල ඇවිදින වෙළෙන්දා

සේලචෛත්‍යය
[නා.] ගලින් කළ දාගැබ

සේලය
[නා.] ඉණ වටා අඳින රෙද්ද (දෙ. சேலம்)

සේවනය
[නා.] ඇසුරු කිරීම; නියැළීම; යෙදීම (පා. සං. සෙවන)

සේවා නියුක්තිය
[නා.] රැකියාවක නිරත ව සිටීම

සේවා භුක්තිය
[නා.] මහනුවර යුගයේ පැවති ඉඩම් භුක්ති විඳීමේ ක්‍රමයක්

සේවා මුක්ත
[වි.] සේවාවෙන් මිදුණු

සේවාර්ථියා
[නා.] සේවා අපේක්‍ෂකයා

සේවාස්ථ
[වි.] සේවාවේ යෙදී සිටින

සේව්‍ය
[වි.] සේවනය කළ යුතු; ඇසුරු කළ යුතු [නා.ප්‍ර.] සේවා හිමියා; ස්වාමියා (සං. සෙව්‍ය)

සෛද්ධාන්තික
[වි.] න්‍යාය ප්‍රමුඛ කොට ගත් තර්කයට අනුව කරනු ලැබිය හැකි

සෛන්ධව
[වි.] සින්දු දේශයට හෝ සින්ධු නදියට සම්බන්ධ වූ (සං. සෛන්‍ධව)

සෛල
[නා.ප්‍ර.] ශාක හා සත්ත්ව ශරීර සෑදී ඇති ප්‍රාක්ප්ලාස්මයෙන් හා න්‍යෂ්ටියකින් යුක්ත ඒකකය

සෛල පටලය
[නා.] ප්‍රාක් ප්ලාස්මයේ බාහිර සීමාව සාදන ඉතා සියුම් පටලය

සොඬවැල
[නා.] හොඬවැල; ඇත් සොඬය (පා. සොණ්ඩා සං. ශුණ්ඩා)

සොඳුර
[නා.ප්‍ර.] යහපත් කාන්තාව (සං. සුන්‍දරි)

සොඳුරු
[වි.] යහපත්; මනහර (සං. සුන්‍දර)

සොබන
[වි.] බබළන; යහපත් (සං. ශොභන)

සොබාදහම
[නා.] ස්වභාව ධර්මය

සොබාව
[නා.] 1. ශෝභාව (සං. ශොභා පා. සොබා) 2. ස්වභාවය; නිසර්ග බව (සං. ස්වභාව)

සොමිකිරණ
[නා.ප්‍ර.] සෞම්‍ය වූ කාන්තිය; සඳරැස්

සොමිගුණ
[නා.ප්‍ර.] සෞම්‍ය වූ ගුණය; මෘදු ගුණය

සොර මුළ
[නා.] සොරුන් සමූහය

සොලවනවා
[ක්‍රි.] යමක් තිබූ තැනින් ඉවත් කරනවා (පා. සං. චාලෙති)

සොහොන
[නා.] මළ මිනී වළලන හෝ දවන හෝ තැන (පා. සුසාන)

සොහොන් කණුව
[නා.] සමරුවක් ලෙස මිනී වළ මත සිටුවන කණුව

සොහොන්පළ
[නා.] සොහොන් බිම

සොළස, සොළොස
[නා.] දහසය (පා. සොළස සං. ෂොඩශ)

සොළී
[නා.ප්‍ර.] දකුණු ඉන්දියාවේ බටහිර දෙස පිහිටි ප්‍රදේශයක්/ චෝළ ජන වර්ගය (පා. චොඩ සං. චොල, චොඩ)

සොළොස්මස්ථාන
[නා.ප්‍ර.] බුදුරදුන් වැඩියා යැයි සැලකෙන ලංකාවේ පිහිටි පූජනීය ස්ථාන දහසය

සෝකය, ශෝකය
[නා.] කනගාටුව; චිත්තසන්තාපය (පා. සොක සං. ශොක)

සෝතාපත්ති
[නා.ප්‍ර.] ශ්‍රෝතාපත්ති

සෝතාපන්න
[වි.] නිවන් මඟට බැසගත් (පා. සොතාපන්න)

සෝතේන්ද්‍රිය
[නා.ප්‍ර.] කන නැමති ඉන්ද්‍රිය (පා. සොතින්‍ද්‍රිය)

සෝදාපාළුව, හෝදාපාළුව
[නා.] වර්ෂාවට පස සෝදාගෙන යෑම; පාංශු ඛාදනය

සෝදුපත
[නා.] ලේඛනයක මුද්‍රණ දෝෂ නිවැරදි කිරීමට දෙන මුල් පිටපත (සං. ශොධ්‍යපත්‍ර)

සෝපධිශේෂ, සෝපධිසේස
[වි.] උපධි සංඛ්‍යාත පංචස්කන්ධයෙන් යුතු (පා. සොපධිසෙස)

සෝපාන
[නා.ප්‍ර.] තරප්පුව; පියගැට පෙළ (පා. සං. සොපාන)

සෝබන, ශෝභන
[වි.] මනහර වූ; අලංකාර (පා. සොභන සං. ශොභන)

සෝභිත
[වි.] සරසන ලද; මනහර (පා. සොභිත සං. ශොභිත)

සෝමන
[නා.] පුරාණයේ අඳින ලද ඇඳුම් විශේෂයක්

සෝලි
[නා.ප්‍ර.] වැරැද්ද; කරදරය; චෝදනාව

සෝලුව
[නා.] සැරයටිය/ මලින් කළ සැරසිල්ල/ නළල් පට

සෞඛ්‍යය
[නා.] සනීපය; සුවය (සං. සෞඛ්‍ය)

සෞඛ්‍යාරක්ෂක
[වි.] සනීපය ආරක්ෂා කරන

සෞගත
[වි.] බුදුරජාණන් වහන්සේ පිළිබඳ (සං. සෞගත)

සෞගන්ධික
[වි.] සුවඳින් යුත් (සං. සෞගන්‍ධික)

සෞත්‍රාන්තික
[වි.] සූත්‍ර පිටකය හදාරන හෝ දරන; සූත්‍රයන්ට සම්බන්ධ (සං. සෞත්‍රාන්තික)

සෞන්දර්යය, සෞන්දර්‍යය, සෞන්දර්‍ය්‍යය
[නා.] අලංකාරය; සුන්දර බව (සං. සෞන්දර්ය)

සෞභාග්‍යය
[නා.] සම්පත; ඓශ්වර්යය (සං. සෞභාග්‍ය)

සෞභාග්‍යවත්
[වි.] සම්පත් ඇති (සං. සෞභාග්‍යවත්)

සෞම්‍ය
[වි.] මෘදු භාවය ඇති; සොමිගුණයෙන් යුත් (සං. සෞම්‍ය)

සෞරග්‍රහ මණ්ඩලය
[නා.] සූර්යයා ප්‍රධාන කොට ඇති ග්‍රහ මණ්ඩලය

ස්කන්ධ කුමාරයා
[නා.] කඳ කුමරු; කතරගම දෙවිඳු

ස්කන්ධය
[නා.] කිසියම් වස්තුවක ඇති පදාර්ථ ප්‍රමාණය; ගොඩ; රාශිය (සං. ස්කන්‍ධ)

ස්තබ්ධ
[වි.] තදින් එකට බැඳුණු; ශක්තිමත් (සං. ස්කන්‍ධ)

ස්තම්භනය
[නා.] තද කිරීම; නොසෙල්වෙන බවට පත් කිරීම/ සිවුසැට කලාවන්ගෙන් එකක් (සං. ස්තම්භන)

ස්තම්භය
[නා.] ටැඹ; කණුව (සං. ස්තම්භ)

ස්තරණය
[නා.] පැතිරීම/ ඇතිරීම (සං. ස්තරණ)

ස්තරය
[නා.] තට්ටුව; පස් තට්ටුව (සං. ස්තර)

ස්තරායණය
[නා.] තලය; තට්ටුව

ස්තරීභවනය
[නා.] පටක බවට පත්වීම; ස්තර බවට පත්වීම

ස්තරීභූත
[වි.] තට්ටු බවට පත්; පටක ගැසුණු

ස්තරීභූත පාෂාණ
[නා.ප්‍ර.] රසායනික වෙනස්වීම නිසා තට්ටු වශයෙන් සෑදෙන ගල්

ස්තුති කථාව
[නා.] කරන ලද කාර්යයක් ඇගයීම සඳහා ප්‍රශංසාත්මකව කරනු ලබන කථාව

ස්තුතිය
[නා.] ප්‍රශංසාත්මක කථනය; පැසසුම (සං. ස්තුති පා. ථුති)

ස්තූපය
[නා.] දාගැබ (සං. ස්තූප පා. ථූප)

ස්තෝත්‍රපාඨ
[නා.ප්‍ර.] ස්තුති වශයෙන් ගයන ගී පද (සං. ස්තොත්‍රපාඨ)

ස්තෝත්‍රය
[නා.] ස්තුති ගීතය (සං. ස්තොත්‍ර)

ස්ත්‍රිය
[නා.] වනිතාව; කාන්තාව (සං. ස්ත්‍රී පා. ඉත්‍ථී)

ස්ත්‍රී ධූර්ත
[නා.ප්‍ර.] අන් ස්ත්‍රීන් කෙරෙහි ඇලීම (සං. ස්ත්‍රී ධූර්ත)

ස්ථලය
[නා.] ගොඩබිම/ පැතිරුණු ප්‍රදේශය; තලය (සං. ස්ථල පා. ථල)

ස්ථවිර
[නා.ප්‍ර.] උපසම්පදාවෙන් දස වස ඉක්මවූ භික්ෂූන් වහන්සේ (සං. ස්ථවිර පා. ථෙර)

ස්ථානගත
[වි.] ස්ථානයට අයත්

ස්ථානය
[නා.] තැන; ඉඩම/ පදවිය (සං. ස්ථාන)

ස්ථානාධිපති
[නා.ප්‍ර.] ස්ථානයක ප්‍රධානයා

ස්ථානාන්තරය
[නා.] තනතුර; පදවිය (සං. ස්ථානාන්තර)

ස්ථානීය
[වි.] තැනකට අයත්; ස්ථානයට යෝග්‍ය (සං. ස්ථානීය)

ස්ථානෝචිත
[වි.] තැනට සුදුසු

ස්ථානෝචිත ප්‍රඥාව
[නා.] තැනට සුදුසු නුවණ

ස්ථාපනය
[නා.] තැබීම; තැන්පත් කිරීම (සං. ස්ථාපන)

ස්ථාපිත
[වි.] තබන ලද; පිහිටුවන ලද (සං. ස්ථාපිත)

ස්ථායි, ස්ථායී
[වි.] වෙනස් නොවී පවත්නා වූ; ස්ථිර ව පිහිටියා වූ (සං. ස්ථායින්, ස්ථායී)

ස්ථායිකරණය
[නා.] වෙනස් නොවන තත්ත්වයකට පත් කිරීම

ස්ථායිතාව
[නා.] ස්ථිර බව (සං. ස්ථායිතා)

ස්ථායිභාව
[නා.ප්‍ර.] සාහිත්‍යයේ රස නිෂ්පත්තියට හේතු වන රති, ශෝක, හාස්‍ය ආදි වූ භාව (සං. ස්ථායිභාව)

ස්ථාවර
[වි.] නොසෙල්වෙන; ස්ථිර (සං. ස්ථාවර)

ස්ථිතික
[වි.] නිශ්චලව පවත්නා ස්වභාව ඇති (සං. ස්ථිතික)

ස්ථිතිය
[නා.] පැවැත්ම (සං. ස්ථිති)

ස්ථිර
[වි.] කල් පවත්නා (සං. ස්ථිර)

ස්ථිරත්වය
[නා.] නොසෙල්වෙන ගතිය (සං. ස්ථිරත්‍ව)

ස්ථිරසාර
[වි.] ඉතා ශක්තිමත්; වෙනස් නොවන (සං. ස්ථිරසාර)

ස්ථූල
[වි.] මහත; තරබාරු (සං. ස්ථූල)

ස්ථූලතාව
[නා.] තරබාරු ගතිය (සං. ස්ථූලතා)

ස්නානය
[නා.] නෑම; ජලයෙන් සේදීම (සං. ස්නාන)

ස්නිග්ධ
[වි.] රූක්ෂ නොවූ; සිනිදු; මොළොක් (සං. ස්නිග්ධ)

ස්නේහනය
[නා.] ස්නේහ කිරීම; ආදරය කිරීම (සං. ස්නෙහන)

ස්නේහය
[නා.] ආදරය; ප්‍රේමය (පා. සං. ස්නෙහ)

ස්පන්දනය
[නා.] මඳක් චංචල වීම/ නාඩි වැටීම (සං. ස්පන්‍දන)

ස්පර්ශක
[වි.] එකිනෙක ගැටීමෙන් ඇති වන සංවේදය (සං. ස්පර්ශක)

ස්පර්ශය
[නා.] පංචේන්ද්‍රිය ගැටීමෙන් ඇති වන සම්බන්ධතාව; යමක් යම් කිසිවක ගෑවීම (සං. ස්පර්ශ)

ස්පෂ්ට
[වි.] ඉතා පැහැදිලි ලෙස පෙනී යන්නා වූ; අවබෝධවන්නා වූ (සං. ස්පෂ්ට)

ස්පාඤ්ඤය
[නා.] යුරෝපා මහද්වීපයේ, සයිබීරියානු අර්ධද්වීපයේ පිහිටි රටක් (පුර්. Hespanha ඉං. Spain)

ස්ඵටික පාෂාණ
[නා.ප්‍ර.] පර්වත ලෝදිය ඝන වීමෙන් සෑදෙන ස්ඵටික අඩංගු පාෂාණ

ස්ඵටිකය
[නා.] කිසියම් රටාවකට අනුව පරමාණු පිහිටීමෙන් සෑදුණු වස්තුවක නාමය; පළිඟුව (සං. ස්ඵටික)

ස්ඵරණ
[වි.] පැතිරෙන; පතුරුවන (සං. ස්ඵරණ)

ස්ඵුට
[වි.] ප්‍රකට; ප්‍රත්‍යක්ෂ/ පිපිරුණු/ පිපුණු (සං. ස්ඵුට)

ස්ඵෝටනය
[නා.] ශබ්ද නගමින් හදිසියේ පුපුරායෑම (සං. ස්ඵොටන)

ස්මරණය
[නා.] සිහි කිරීම; මතක් කිරීම (සං. ස්මරණ)

ස්මාරකය
[නා.] සිහිවටනය (සං. ස්මාරක)

ස්මිතය
[නා.] මඳ සිනහව (සං. ස්මිත)

ස්මෘතිය
[නා.] සිහිය; මතකය (සං. ස්මෘති)

ස්‍රාවය
[නා.] ගැලීම; ශරීරයේ ග්‍රන්ථීන් මගින් නිකුත් කෙරෙන ද්‍රව විශේෂය (සං. ස්‍රව)

ස්වකීය
[වි.] තමාට අයිති (සං. ස්වකීය)

ස්වක්ෂේත්‍ර
[නා.ප්‍ර.] ග්‍රහයා අධිපති වූ රාශිය (සං. ස්වක්‍ෂෙත්‍ර)

ස්වච්ඡන්ද
[වි.] කැමැත්ත ඇති (සං. ස්වච්ඡන්‍ද)

ස්වච්ඡන්දතාව
[නා.] සිය කැමැත්තට ගැළපෙන බව (සං. ස්වච්ඡන්‍දතා)

ස්වච්ඡේදනය
[නා.] තමන් ම සිරුරේ කොටස් සිඳ දැමීම

ස්වතන්ත්‍ර
[වි.] නිදහස්; නිවහල් සිතුම් පැතුම් ඇති (සං. ස්වතන්ත්‍ර)

ස්වතන්ත්‍රභාවය
[නා.] නිදහස්; ස්වාධිපත්‍යය (සං. ස්වතන්ත්‍රභාව)

ස්වදේශය
[නා.] තමාගේ රට; තමා උපන්, හැදුණු, වැඩුණු රට (සං. ස්වදේශ)

ස්වදේශික
[වි.] තම රටට අයත් (සං. ස්වදෙශික)

ස්වදේශීය
[වි.] තමා උපන් රටට අයත් (සං. ස්වදෙශීන්)

ස්වපරාගණය
[නා.] එක ම මලෙක පරාග එහි අනෙක් මලෙක් කලංකයට පතිත වීම

ස්වප්නය
[නා.] නිදන තැනැත්තාට පෙනෙන මනෝමය දර්ශනය, සිහින (සං. ස්වප්න)

ස්වභාවධර්මය
[නා.] ප්‍රකෘතියෙන් හටගන්නා ලක්ෂණය

ස්වභාවය
[නා.] ඉබේ ම පිහිටන ගතිය (සං. ස්වභාව)

ස්වභාවවාචී
[වි.] ස්වරූපය කියවෙන

ස්වභාවෝක්ති
[නා.ප්‍ර.] වස්තූන් පිළිබඳ ඇති අයුරින් කරන ප්‍රකාශනය (සං. ස්වභාවොක්ති)

ස්වභාෂාව
[නා.] ස්වකීය භාෂාව

ස්වයංක්‍රීය
[වි.] මෙහෙයවීමකින් තොර ව ක්‍රියා කරන

ස්වයංජාත
[වි.] ඉබේ ම හටගත් (සං. ස්වයංජාත)

ස්වයංපෝෂණය
[නා.] අවශ්‍ය දෙයින් සම්පූර්ණ වීම; අවශය දේ තම රටින්ම ගෙන සෑහීම

ස්වයං ලිඛිත
[වි.] තමා විසින් ම ලියන ලද

ස්වයංවරණය
[නා.] සත්ත්වයාගේ ශරීරයේ අංග පරිසරයට නොගැළපෙන විට අකර්මණ්‍ය ව පිරිහී අතුරුදන් වීම/ ස්වයංවරය (සං. ස්වයංවරණ)

ස්වයංවරය
[නා.] කන්‍යාවක විසින් සිය කැමැත්තෙන් ස්වාමි පුරුෂයා ලෙස කෙනකු තෝරා ගැනීම (සං. ස්වයංවර)

ස්වයංසිද්ධ
[වි.] ඉබේ ම සිදු වූ (සං. ස්වයංසිද්ධ)

ස්වයම් ප්‍රතිභානය
[නා.] තමන් විසින් ම වටහා ගැනීම

ස්වයම්භ
[නා.ප්‍ර.] දත යුතු සියල්ල තමාම අවබෝධ කොට ගත් තැනැත්තා (පා. ස්වයම්භූ)

ස්වයම්භූත
[වි.] එයින් ම පහළ වූ; තෙමේ ම හටගත්

ස්වරතන්ත්‍රය
[නා.] ස්වරාලය හරහා ඇදී යන තුනී පටලය (සං. ස්වරතන්ත්‍ර)

ස්වරමාලාව
[නා.] ස්වර පන්තිය

ස්වරය
[නා.] ශබ්දය (සං. ස්වර)

ස්වරාදේශ
[නා.ප්‍ර.] පද සන්ධි වීමේදී එක ළඟ ඇති ස්වර දෙකක් වෙනුවට වෙනස් ස්වරයක් ආදේශ කිරීම

ස්වරාලය
[නා.] ස්වරය උපදින ස්ථානය

ස්වර්ගය
[නා.] දෙව්ලොව (සං. ස්වර්ග)

ස්වර්ගස්ථ
[වි.] දෙව්ලොව උපන් (සං. ස්වර්ගස්ථ)

ස්වර්ණ
[නා.ප්‍ර.] රත්රන්; රන් (සං. ස්වර්ණ පා. සුවණ්ණ)

ස්වර්ණභූමිය
[නා.] බුරුම රාජ්‍යය හැඳින්වීමට යොදන නාමයක්

ස්වර්ණමාලි
[නා.ප්‍ර.] දෙව්දුවකගේ නාමය/ රුවන්මැලි මහා සෑය

ස්වර්ණාභරණ
[නා.ප්‍ර.] රනින් කරන ලද ආභරණ

ස්වල්ප
[වි.] අල්ප (සං. ස්වල්ප)

ස්වස්තිකය
[නා.] රන්, රිදී ආදි ලෝහයන්ගෙන් තනාගනු ලබන මංගල වස්තුවක් (සං. ස්වස්තික)

ස්වස්ති සිද්ධම්
[අව්‍ය.] කිසියම් ශුභ ප්‍රාර්ථනාවක දී කියන හෝ වැදගත් ලේඛනයක දී ලියන හෝ ආශංසනාත්මක වාක්‍ය ඛණ්ඩයක්

ස්වස්ථතාව
[නා.] ශරීරය යහපත් අන්දමින් පවත්වාගෙන යෑම; සෞඛ්‍යය පිළිබඳ හැදෑරීම (සං. ස්වස්ථතා)

ස්වාධිපත්‍යය
[නා.] තමාගේ පාලන ඒකාධිකාරය; තමන් සතු ප්‍රභූත්වය (සං. ස්වාධිපත්‍ය)

ස්වාධීන
[වි.] අනෙකකුට යටත් නොවන; තමන් සතු (සං. ස්වාධීන)

ස්වාධ්‍යයනය
[නා.] තමන් ම කරන ඉගෙනීම

ස්වානුභූතිය
[නා.] තම අත්දැකීම (සං. ස්වානුභූති)

ස්වාභාවික
[වි.] ස්වභාවයෙන් හටගත්; සාමාන්‍ය තත්ත්වයට ගැළපුණු (සං. ස්වාභාවික)

ස්වාමිපුරුෂයා
[නා.] සැමියා

ස්වාමීන් වහන්සේ
[නා.ප්‍ර.] භික්‍ෂූන් වහන්සේ

ස්වායත්ත
[වි.] තමන් විසින් ම පාලනය කෙරුණු (සං. ස්වායත්ත)

ස්වාර්ථ
[වි.] තමාගේ ප්‍රයෝජනය පිණිස වූ; තම අදහසට ගැළපෙන (සං. ස්වාර්ථ)

ස්වාසනාළය
[නා.] ස්වරාලයේ සිට පෙනහලු දක්වා තිබෙන නාළය

ස්වීකාර්ය
[වි.] ස්වකීයත්වයෙන් පිළිගැනීමට සිදුවන (සං. ස්වීකාර්ය)

ස්වෙච්ඡා
[වි.] සිය කැමැත්තෙන් යුත් (සං. ස්වෙච්ඡා)

ස්වේත
[නා.ප්‍ර.] ශ්වේත; සුදු (සං. ශ්වෙත)

ස්වේද ග්‍රන්ථිය
[නා.] දහඩිය නිපදවන ග්‍රන්ථිය

ස්වේදය
[නා.] දාහය නිසා හටගන්නා දිය; දහඩිය (සං. ස්වෙද)

ස්වෛරි, ස්වෛරී
[වි.] ස්වකීය කැමැත්ත අනුව පවතින; නිදහස් (සං. ස්වෛරි)

ස්වෛරීභාවය
[නා.] සිය අභිමතය පරිදි පවතින බව; පරමාධිපත්‍යය

හකුළනවා
[ක්‍රි.] වකුටු වෙනවා; අකුළනවා/ කෙටි කරනවා (පා. සං. සඞ්කුටති)

හඟළ
[නා.] දෙක; ජෝඩුව/ බලි ඇදුරන්, යක්දෙස්සන් ආදින් දෙමාලයක් සේ ඉණ වටා අඳින රෙද්ද (පා. සඞ්ඝාටි)

හණ
[නා.ප්‍ර.] ශාකයක නාමය (පා. සණ සං. ශණ)

හණගල
[නා.] ආයුධ මුවහත් තැබීමට ගන්නා ගල් විශේෂයක්

හණ මිටිය
[නා.] හණ කෙඳි රාශියක් එකට තබා බැඳගත් මිටිය

හණික, හනික
[නි.] වහා; ඉක්මන; කඩිනම (සං. ක්‍ෂණික)

හඬ
[නා.] ශබ්දය; අඬ

හඬ තළනවා
[ක්‍රි.] හයියෙන් කෑගසනවා; මොරදෙනවා

හඬලනවා
[ක්‍රි.] හඬ නඟා කියනවා; කෑගහනවා; නාද කරනවා

හතළිස, හතළිහ, හතලිස, හතලිහ
[නා.] එනම් සංඛ්‍යාව (පා. චත්තාරීස, චත්තාළීස ප්‍රා. චත්තාලීසං)

හත්තිළව්ව
[නා.] අනිෂ්ට, අශුභ සිද්ධිය

හත්ථාළ්හක
[නා.ප්‍ර.] අනුරාධපුරයෙහි පිහිටි මෙහෙණවරක නාමය (පා. හත්‍ථාළ්හක)

හත්මාළුව
[නා.] එළවළු, අල ආදි සත් වර්ගයකින් යුත් ව්‍යංජනය

හදාරනවා
[ක්‍රි.] අධ්‍යයනය කරනවා

හදාළ
[වි.] ‘හදාරනවා’ යන්නෙහි අතීත කෘදන්තය

හන
[නා.] සලකුණ (සං. සංඥා)

හනස්ස
[නා.] පොල් මල ආවරණය වූ කොපුව

හනික
[නි.] හණික

හනුමා
[නා.] වානර සේනාපතියකුගේ නාමය (සං. හනුමන්)

හනුව
[නා.] හක්ක (පා. සං. හනු)

හඳහන
[නා.] ජන්මපත්‍රය

හඳුනනවා
[ක්‍රි.] මනා ව දන්නවා (පා. සඤ්ජානාති සං. සංජානාති)

හබරල
[නා.ප්‍ර.] ශාක විශේෂයක්

හබල
[නා.] ඔරු පාරු ආදිය පැදවීමට හෝ නැවැත්වීමට හෝ උපකාර කරගන්නා අත්ලීය

හබලපෙති
[නා.] හාල්වලින් සාදා ගන්නා ධාන්‍ය ආහාරයක්

හඹනවා
[ක්‍රි.] 1. ලුහුබඳිනවා 2. සම්බාහනය කරනවා/ කර අඹනවා (පා. සම්බාහති)

හරඹය
[නා.] කඩු ශිල්පාදිය දැක්වීම; සටන

හරිත
[වි.] කොළ පැහැති (පා. සං. හරිත)

හරිතප්‍රද
[නා.ප්‍ර.] පැළෑටිවල කොළ පැහැය ඇති කරන ද්‍රව්‍යය

හරිතවර්ණ
[නා.ප්‍ර.] කොළ පැහැය

හර්තාලය
[නා.] යම් කරුණකට සාමූහික ව විරෝධය පළ කිරීම පිණිස කඩසාප්පු ආදි සේවාස්ථාන වසා දමමින් පෙළපාළි ආදියෙහි යෙදෙමින් කරන විරෝධතාව (හි. හර්තාල්)

හර්ෂණය
[නා.] සතුට; සතුටුවීම (සං. හර්ෂණ)

හර්ෂය
[නා.] සතුට; සන්තෝෂය (සං. හර්ෂ)

හල
[නා.] 1. ශාලාව (පා. සාලා සං. ශාලා) 2. නගුල (පා. සං. හල)

හලනවා
[ක්‍රි.] අස් කරනවා; ඉවත් කරනවා/ වෙන් කර ගන්නවා; පෙරනවා/ අසුරණයකින් ධාන්‍ය ආදිය එළිය දමනවා

හලන්ත
[වි.] ව්‍යංජනාක්ෂරයකින් කෙළවර වන (සං. හලන්ත)

හලඹ
[නා.] සලඹ/ වළලුකරයෙහි පලඳින ආභරණය (දෙ. சிலம்பு)

හලාහල
[නා.] 1. උග්‍ර විෂ වර්ගයක් (පා. සං. හලාහල) 2. මහා ඝෝෂාව (පා. හලාහල සං. හලහලා)

හවුල
[නා.] හිමිකරුවන් අතර බෙදා වෙන් නොකළ දෙය; පොදුවේ කොටස්කරුවන් කීප දෙනකුට අයත් වූව/ පොදු අරමුණක් වෙනුවෙන් වූ එකතුව

හසවැල
[නා.] හංස පේළිය; හංස සමූහය

හසළ
[වි.] හැසුරුණු; පුරුදු කළ; පුහුණු කළ

හසුන
[නා.] 1. අසුන (පා. සං. ආසන) 2. නියෝගය/ ලිපිය (පා. සාසන සං. ශාසන)

හස්තය
[නා.] 1. අස්තංගත වීම (සං. අස්ත) 2. අත/ සොඬය (සං. හස්ත පා. හත්‍ථ)

හස්ත සංඥාව
[නා.] අත වැනීමෙන් කරන අදහස් හැඟවීම

හස්තාභරණ
[නා.ප්‍ර.] අතේ පලඳින ආභරණ (සං. හස්තාභරණ)

හස්තිශෛලපුරය
[නා.] ඇතුගල්පුරය

හස්ත්‍යාභරණ
[නා.ප්‍ර.] ඇතුන් සැරසීම පිණිස යොදන ආභරණ

හළ
[වි.] අත්හරින ලද/ විවෘත කරන ලද

හළු
[නා.] යම් ද්‍රව්‍යයක් දැවී ශේෂ වන කුඩු; අළු

හළුව
[නා.] රෙද්ද; සාටකය (පා. සාටක සං. ශාටක)

හානිය
[නා.] පිරිහීම/ අලාභය/ විනාශය (පා. සං. හානි)

හායනය
[නා.] පිරිහීම; බැසයෑම (පා. සං. හායන)

හාරනවා
[ක්‍රි.] පොළොව කනිනවා

හාවභාව
[නා.ප්‍ර.] නෙත් කොනින් බැලීම ආදි රාගජනක ස්ත්‍රී විලාස

හාස්‍යය
[නා.] සිනාව/ නව නළු රසයන්ගෙන් එකක් (සං. හාස්‍ය පා. හාස)

හාස්‍යෝත්පාදනය
[නා.] සිනා ඉපිදවීම

හැකිළෙනවා
[ක්‍රි.] ප්‍රමාණයෙන් කුඩා වෙනවා (සං. සංකොචති)

හැඬලය
[නා.] යන්ත්‍රයක් හැසිරවීමට ඇති උපකරණය (ඉං. handle)

හැඳි අළුව
[නා.] පොල්කටු හැඳි ආදිය රඳවා තැබීමට පන් ආදියෙන් වියා ඇති රාමුව

හැඳුනුම්පත
[නා.] පුද්ගල රුව සහිත අනන්‍යතා පත්‍රය

හැඹිලිය
[නා.] ඉණේ තබාගන්නා කුඩා මලු විශේෂයක නාමය (මල. චමිලි)

හැල
[නා.] මඩවගුර

හැලහොල්මන
[නා.] නිශ්චල භාවයකින් තොර බව

හැලෙනවා
[ක්‍රි.] යමක්, උස තැනකින් වැටෙනවා

හැළප
[නා.ප්‍ර.] සිංහල කැවිලි විශේෂයක්

හැළි, හැලි
[වි.] සුදු; ධවල

හැළිය
[නා.] ආහාර පිසීමාදියට යොදා ගන්නා භාජනය; සැළිය (පා. චාටි)

හිංසනය
[නා.] පීඩා කිරීම (සං. හිංසන)

හිඟමන
[නා.] ඉල්ලා ගැනීම/ සිඟා ගත් දෙය

හිඟය
[නා.] අඩුව; ඌනතාව

හිටි පිළිමය
[නා.] නැගී වැඩ සිටින ඉරියව්ව දැක්වෙන සේ නිර්මාණය කරන ප්‍රතිමාව

හිණ, හිණි
[නා.ප්‍ර.] 1. ඉණ; උකුළ; කටී ප්‍රදේශය (පා. සොණි සං. ශ්‍රොණි) 2. ඉණිමඟ; තරප්පුව (පා. නිස්සෙණි සං. ශ්‍රෙණි)

හිණකඩ
[නා.] ඉණට අඳින රෙද්ද

හිණිකුණා
[නා.] අපිරිසිදු වස්ත්‍රවල වසන උකුණන් විශේෂයක්

හිණිපාමුල
[නා.] පඩිපෙළක ආරම්භක ස්ථානය

හිණිපෙත
[නා.] ඉණිමඟ; සෝපානය

හිණිමග; හිණිමඟ
[නා.] තරප්පුව; ඉණිමග

හිතලුව
[නා.] හිතට ආ දෙය; කරුණු රහිත සිතිවිල්ල

හිතාධ්‍යාශය
[නා.] යහපත් අදහස; හිතකර අදහස

හිතෛෂී
[වි.] හිතවත්; හිත ඇති; මිත්‍ර (සං. හිතෛෂින්)

හිතෝපදේශය
[නා.] යහපත පතා දෙන උපදේශය/ සංස්කෘත උපදේශ ග්‍රන්ථයක නාමය (සං. හිතොපදෙශ)

හිදොලුව
[නා.] දෝලාව

හිමකුළ
[නා.] හිමාල පර්වතය

හිමපතනය
[නා.] හිම වැටීම

හිමාලය
[නා.ප්‍ර.] එනම් කඳුවැටිය

හිරණ්‍ය
[නා.ප්‍ර.] ශුද්ධ නොකළ රන්; අමුරන් (සං. හිරණ්‍ය)

හිරමනය, හිරමණය
[නා.] පොල් ගෑමට තැනූ දැති සහිත තලයකින් යුත් උපකරණය

හිරවරණය
[නා.] කුඩය; සේසත

හිරුමඬල
[නා.] සූර්ය මණ්ඩලය (සං. සූර්යමණ්ඩල)

හිල
[නා.] සිදුර; විවරය

හිලව්ව
[නා.] යමක් වෙනුවට දෙන හෝ කරන හෝ දෙය

හිස වෙළුම
[නා.] තලප්පාව

හිස්මොළ
[නා.ප්‍ර.] මොළය

හීන
[වි.] නීච; පහත් (පා. හීන) [නා.ප්‍ර.] සිහිනය (සං. ස්වප්න)

හීනමානය
[නා.] තමාගේ යම් අඩුපාඩුවක් ඇතැයි සිතා ඉන් පීඩා විඳීම

හීනයානය
[නා.] ස්ථවිර වාදය (සං. හීනයාන)

හීබ්රූ
[නා.ප්‍ර.] යුදෙව් ජාතිය හා ඔවුන්ගේ භාෂාව (ඉං. Hebrew)

හීරළුවා
[නා.] බුදු සසුනෙහි පැවිදි ව සිට ගිහි බවට පත් තැනැත්තා; උපැවිද්දා/ හිකනලා

හුණ්ඩුව
[නා.] ද්‍රව්‍ය හෝ ද්‍රව මැනීමේ දී භාවිත වන මිම්මක් (දෙ. சுண்டு)

හුණු
[වි.] 1. උණුසුම් (පා. උණ්හ සං. උෂ්ණ) 2. වැටුණු

හුදකලා, හුදෙකලා
[වි.] තනි; එකලා

හුනු
[වි.] 1. අඩු (පා. සං. ඌන) 2. හීන වූ (පා. හීන) [නා.ප්‍ර.] සුනු; චූර්ණ (පා. චුණ්ණ සං. චූර්ණ)

හුනු කිල්ලෝටය
[නා.] හුනු දැමීමට භාවිත කරන කුඩා භාජනය

හුනුගල්
[නා.ප්‍ර.] හුනු සෑදීමට ගන්නා පාෂාණ විශේෂය

හුරුලු
[නා.ප්‍ර.] බුලත් අත/ පඬුරු තැබූ බුලත් ගොනුව

හුල
[නා.] අග සිහින් කරන ලද යෂ්ටිය; උල (පා. සූල සං. ශූල)

හුලවාලි
[නා.ප්‍ර.] රොඩී කුලය

හුළ
[නා.] ගිනි හුළ/ බත් ඇටය

හුළඟ
[නා.] සුළඟ

හුළු
[නා.ප්‍ර.] බත් ඇටය; බත් උළු/ උළු කැටය

හුළු අත්ත
[නා.] ගිනි හුළ

හුළු එළිය
[නා.] හුළු අත්ත

හුළු කැඳ
[නා.ප්‍ර.] සහලින් පිසූ කැඳ

හූනා
[නා.] උරග ගණයට අයත් කුඩා සතකුගේ නාමය

හූනියම්
[නා.ප්‍ර.] මන්ත්‍ර බලයෙන් විපත් පැමිණවීම

හෘත්
[නා.ප්‍ර.] හදවත (සං. හෘත්)

හෘත්කර්ණිකාව
[නා.] හෘදය වස්තුවේ ශිරාවලින් ලේ පැමිණෙන කුටීර දෙක

හෘත්කෝෂිකාව
[නා.] හෘදයේ පහළින් පිහිටා ඇති කුටීර දෙක

හෘදය
[නා.] හදවත/ මනස; සිත/ ළය (සං. හෘදය)

හෘදයංගම
[වි.] හදවතින් නැඟෙන; අවංක (සං. හෘදයඞ්ගම)

හෘදය සාක්ෂිය
[නා.] සිතට එකඟ බව

හෘදයාබාධය
[නා.] රුධිර ධාවනය සම්බන්ධ ව හෘදයේ ඇති වන ආබාධය

හෙජමනිය
[නා.] ආධිපත්‍යය; නායකත්වය (ඉං. hegemony)

හෙණය
[නා.] අකුණ (ප්‍රා. අසණි පා. අසනි සං. අශනි)

හෙණ්ඩුව, හෙංඩුව
[නා.] අලි ඇතුන් මෙහෙයවීමට භාවිත කරන උපකරණය

හෙරණ
[නා.ප්‍ර.] උපසම්පදා නොවූ භික්ෂූන් වහන්සේ (පා. සාමණෙර)

හෙරණපාණ
[නා.] උපසම්පදා නොවූ පූජනීය භික්ෂුව

හෙරලි
[නා.ප්‍ර.] පැසුණු කොස්

හෙල
[නා.] කන්දට වඩා පහත් වූ උස්බිම/ ප්‍රපාතය

හෙලුව
[නා.] සෙලුව; නිරුවත

හෙල්මළුව
[නා.] කඳු බිම්වල වී ගොවිතැන් කරන පටු ලියැද්ද

හෙල්මැලි
[නා.ප්‍ර.] දියෙහි සෑදෙන මල් විශේෂයක්; සුදු නෙලුම්

හෙවණ
[නා.] සෙවණ

හෙවණැල්ල
[නා.] සෙවණැල්ල

හෙළ
[වි.] 1. සුදු; ඵළ (පා. සෙත සං. ශ්වෙත) 2. සිංහල (පා. සීහළ)

හෙළ අටුවා, හෙළටුවා
[නා.ප්‍ර.] පාලි අට්ඨකථාවන්ට කළ සිංහල පරිවර්තනය (පා. සීහළට්ඨකථා)

හෙළදිව
[නා.] සිංහල දීපය; ලක්දිව

හෙළනවා
[ක්‍රි.] පහත දමනවා

හෙළ බස
[නා.] සිංහල භාෂාව

හෙළලු
[වි.] සුදට හුරු පාට ඇති; එළලු

හෙළ හවුල
[නා.] සිංහල බස පිළිබඳ ගුරුකුලයක නාමය

හෙළා දකිනවා
[ක්‍රි.] පහත් කොට සලකනවා; නින්දා කරනවා/ ප්‍රතික්‍ෂේප කරනවා; බැහැර කරනවා

හෙළැඹුල්
[නා.ප්‍ර.] සුදු නෙළුම්; හෙල්මැලි

හෙළි
[නා.ප්‍ර.] එළිමහන; මිදුල/ එළිය; ආලෝකය/ ශුද්ධ පවිත්‍ර කිරීම

හෙළිදරව්ව
[නා.] රහසිගත දෙයක් ප්‍රකට කිරීම

හෙළිපත, හෙළිපත්ත
[නා.] උළුවස්සෙහි උඩ හා යට තිබෙන හරස් පඩි කඳන් දෙක; එළිපත

හෙළිපෙහෙළි
[වි.] අනාවරණය වූ

හෙළු
[නා.ප්‍ර.] සිංහල; එළු; හෙළ (පා. සීහළ)

හෙළුව
[නා.] සිංහලයන්ගේ බස

හේතුප්‍රත්‍යය
[නා.ප්‍ර.] චිත්ත චෛතසික ධර්මයන්හි ඇතිවීමට හා පැවැත්මට හේතු වශයෙන් ආධාර වන ධර්මය (පා. හෙතුපච්චය සං. හෙතුප්‍රත්‍යය)

හේතුභූත
[වි.] යමකට හේතු වී ඇති

හේදණ්ඩ
[නා.] ඇළ දොළ ආදියෙන් එතෙර වීම සඳහා දමන ලී කඳ; ඒදණ්ඩ

හේලංකඩ
[නා.] වහලේ සිට ජලය වැටෙන ස්ථානය; අගුව

හේෂාරාවය, හේෂාරවය
[නා.] අශ්වයා නඟන හඬ; අශ්වනාදය (සං. හෙෂාරව පා. හෙසාරව)

හොණ්ඩරය
[නා.] මිනුම් ඒකකයක්; රාත්තල් 112 ක බර ප්‍රමාණය

හොඬය
[නා.] අලි ඇතුන්ගේ හොඬවැල/ සමනලයාගේ හිසෙහි පිහිටා තිබෙන දිග නළය; ශුණ්ඩාව (සං. ශුණ්ඩා)

හොඬරවාලු
[නා.ප්‍ර.] කෙසෙල් විශේෂයක්

හොබන
[වි.] බබළන; යහපත්; සොබන (සං. ශොභන පා. සොභන)

හොරණෑව
[නා.] කෙමෙන් සිහින් ව ගිය දිග කඳකින් හා පුළුල් අඩියකින් ද යුත්, කට තබා පිඹීමෙන් හඬ නංවන තූර්ය භාණ්ඩයක නාමය/ ප්‍රචාරක මාධ්‍යය; වර්ණනාව

හොල්මන
[නා.] අවතාරය

හෝදාපාළුව
[නා.] සෝදාපාළුව

හෝපලු
[නා.ප්‍ර.] ශාක විශේෂයක්; අශෝක

හෝවිලි
[නා.ප්‍ර.] ඔංචිල්ලාව

හ්‍රදය
[නා.] ගැඹුරු දිය වළ; තඩාගය (සං. හ්‍රද)

හ්‍රස්ව
[වි.] දික් නොවූ; කෙටි (සං. හ්‍රස්ව)

ළං
[වි.] දුර නොවූ; ආසන්න; සමීප

ළකල, ළකල්
[වි.] සිත්කලු; මනස්කාන්ත

ළගන්නා
[වි.] සිත් අදවන; සිත් ඇදගන්නා; මනහර

ළඟ
[නා.] සමීපය; නුදුර

ළඟා වෙනවා
[ක්‍රි.] පැමිණෙනවා; සැපත් වෙනවා

ළතැවිල්ල
[නා.] සිතින් දුක් වීම; පසුතැවීම

ළතෙත්
[වි.] කරුණාවෙන් තෙත් වූ සිත් ඇති

ළතෝනිය
[නා.] ශෝක විලාපය; දුක් අඳෝනාව

ළද
[වි.] තරුණ; බාල; නොමේරූ

ළදබොළඳ
[වි.] වයසින් අඩු/ සියුමැලි

ළදරු, ළදැරි
[වි.] ළාබාල; ළපටි; බිලිඳු

ළදලු
[නා.ප්‍ර.] ළපටි දල්ල

ළන්ද, ලන්ද
[නා.] කැලෑව; වනරොද/ ළඳ; කාන්තාව

ළඳ
[නා.] කාන්තාව; ස්ත්‍රිය

ළපටි
[වි.] නොමේරූ; වයසින් ඉතා අඩු

ළපලු
[නා.ප්‍ර.] දලුව; ළපටි කොළය

ළපැත්ත
[නා.] පපුව; හෘදය ප්‍රදේශය

ළබැඳියාව
[නා.] හිතවත්කම; මිත්‍රත්වය

ළම, ළැම
[නා.ප්‍ර.] හද; පපුව

ළමන්දු
[නා.ප්‍ර.] මෑණි; මව	

ළමයා
[නා.] තරුණ වියට නොපත් දරුවා

ළමා උද්‍යානය
[නා.] ළමා ක්‍රීඩාංගණය

ළමාතැනී
[නා.] ප්‍රභූවරයකුගේ භාර්යාව

ළමැඩිය
[නා.] පපුව මැද පෙදෙස

ළමැද, ළැමැද
[නා.] පපුවේ මැද පෙදෙස

ළමිස්සිය
[නා.] ළමා වයස ඉක්මවා ගිය දැරිය

ළය
[නා.] සිත; හෘදය

ළයාන්විත
[වි.] සිත සතුටු කරවන

ළවග, ළැවග
[නා.] කැලයේ හටගන්නා ගින්න; දාවාග්නිය

ළවැලි
[නා.ප්‍ර.] අලුත් සුදු වැල්ල

ළසඳ
[නා.] පුර පක්‍ෂයෙහි පෑළවිය දිනයෙහි දක්නට ලැබෙන චන්ද්‍රයා; නව සඳ

ළසෝ
[නා.ප්‍ර.] සිතේ දුක

ළහිරු
[නා.ප්‍ර.] උදෑසන හිරු; පායාගෙන එන ඉර

ළා
[වි.] නොමේරූ; ළපටි; ලාමක

ළාබාල
[වි.] වයසින් අඩු; නොමේරූ

ළැදි
[වි.] හිතවත්; සිත්ගත්; විශ්වාසී

ළැපැළියාව
[නා.] අනිකකුගේ යස ඉසුරු දෙස ඊර්ෂ්‍යාසහගත සිතින් බලා නොමනාපයෙන් සුසුම් හෙළීම නිසා ඇතිවේ යයි සලකන අනතුර; හෝවහ

ළැම
[නා.ප්‍ර.] හෘදය පිහිටි තැන; ළය; පපුව

ළැව
[නා.] ඝන කැලය

ළැව්ගින්න
[නා.] වනයේ ගස් එකිනෙක ගැටීමෙන් හට ගන්නා ගින්න (සං. දාවාග්නි)

ළැහැබ
[නා.] එකිනෙක ළං ව වැඩුණු ගස් සමූහයකින් යුක්ත වන පෙදෙස

ළිං
[නා.ප්‍ර.] ළිඳ

ළිප, ලිප
[නා.] පිසීම්, උණු කිරීම් ආදි කාර්යය සඳහා ගිනිලන උදුන

ළිහිණි, ලිහිණි
[නා.ප්‍ර.] කුරුල්ලකුගේ නාමය

ළෙටි
[වි.] ලෝභී; කුම්මැහි

ළෙන්ගත
[වි.] ඉතා හිතවත්; මහත් සේ ළැදි

ෆයිබර්ග්ලාස්
[නා.ප්‍ර.] පරිවාරකයක් ලෙස භාවිත කරන වීදුරු කෙඳි විශේෂයක්/ ඒ කෙඳි යොදා තනන දේ (ඉං. fibreglas)

ෆයිල්
[නා.ප්‍ර.] කඩදාසි ඇමුණූ ගොනුව/ පරිගණකයක පොදු නමක් යටතේ ඇති දත්ත සමූහය (ඉං. file)

ෆලූඩා
[නා.] කිරි මුසු පානයක්

ෆාමසිය
[නා.] ඉංග්‍රීසි ඔසුසල (ඉං. pharmacy)

ෆැෂන්
[නා.ප්‍ර.] විලාසිතා; කාලීන මෝස්තර (ඉං. fashion)

ෆැසිස්ට්වාදය
[නා.] එනම් දේශපාලන මතවාදය (ඉං. fascist)

ෆූල්ස්කැප්
[නා.ප්‍ර.] ලිවීමට ගන්නා කඩදාසි විශේෂ්‍යක්; නිශ්චිත ප්‍රමාණයකින් යුත් කඩදාසියක් (ඉං. foolscap)

ෆොසිල
[නා.ප්‍ර.] පුරාණයේ විසූ ජීවීන්ගේ පාෂාණිභූත වූ කොටස් (ඉං. fossil)

ෆ්‍රීසරය
[නා.] අධිශීතකරණය (ඉං. freezer)